ABHIDHARMAKOŚA$$ed. by Fan Jingjing (范晶晶)$$© 2005 Research Institute of Sanskrit Manuscripts & Buddhist Literature, Peking University$$oṃ namo buddhāya$$第一品 $$[00301-00311]$$Abhidharmakośam bhāṣyasahitam$$prathamaṃ kośasthānam $$dhātunirdeśaḥ$$śāstraṃ praṇetukāmaḥ svasya śāstur māhātmyajñāpanārthaṃ guṇākhyānapūrvakaṃ tasmai namaskāram ārabhate--
yaḥ sarvathā sarvahatāndhakāraḥ
saṃsārapaṅkāj jagad ujjahāra.
tasmai namaskṛtya yathārthaśāstre
śāstraṃ pravakṣyāmy Abhidharmakośam.1.1.
[00401-00402]$$ya iti buddhaṃ bhagavantam adhikṛtyâha.
hatam asyândhakāram anena vêti hatāndhakāraḥ,
sarveṇa prakāreṇa sarvasmin hatāndhakāraḥ sarvathā sarvahatāndhakāraḥ.
[00402-00502]$$ajñānaṃ hi bhūtārthadarśanapratibandhād andhakāram,
tac ca bhagavato buddhasya pratipakṣalābhenâtyantaṃ sarvathā sarvatra jñeye punar anutpattidharmatvād dhatam; ato ’sau sarvathā sarvahatāndhakāraḥ.
[00502-00603]$$pratyekabuddhaśrāvakā api kāmaṃ sarvatra hatāndhakārāḥ,
kliṣṭasammohātyantavigamāt, na tu sarvathā;
tathā hi eṣāṃ buddhadharmeṣv ativiprakṛṣṭadeśakāleṣu cârtheṣu anantaprabhedeṣu ca bhavaty evâkliṣṭam ajñānam.
[00701-00801]$$ity ātmahitapratipattisampadā saṃstutya punas tam eva bhagavantaṃ parahitapratipattisampadā saṃstauti--
saṃsārapaṅkāj jagad ujjahārêti.
saṃsāro hi jagadāsaṅgasthānatvād duruttaratvāc ca paṅkabhūtaḥ,
tatrâvamagnaṃ jagad atrāṇam anukampamāno bhagavān saddharmadeśanāhastapradānair yathābhavyam abhyuddhṛtavān iti
ya evam ātmaparahitapratipattisampadā yuktas tasmai namaskṛtyêti śirasā praṇipatya.
[00801]$$yathārtham aviparītaṃ śāstîti yathārthaśāstā.
[00801-00909]$$anena parahitapratipattyupāyam asyâviṣkaroti.
yathābhūtaśāsanāc chāstā bhavann asau saṃsārapaṅkāj jagad ujjahāra, $$na tv ṛddhivarapradānaprabhāveṇêti.
tasmai namaskṛtya kiṃ kariṣyati?
ity āha-- śāstraṃ pravakṣyāmi.
śiṣyaśāsanāc chāstram.
kiṃ śāstram? ity āha-- Abhidharmakośam.1.
ko ’yam abhidharmo nāma?
prajñā ’malā sānucarā ’bhidharmaḥ,
tatra prajñā dharmapravicayaḥ.
amalâti anāsravā.
sānucarêti saparivārā.
evam anāsravaḥ pañcaskandhako ’bhidharma ity uktaṃ bhavati.
[01001-01101]$$eṣa tāvat pāramārthiko ’bhidharmaḥ.
sāṃketikas tu-- $$tatprāptaye yâpi ca yac ca śāstram.
yâpi ca śruta-cintā-bhāvanāmayī sāsravā prajñā, $$upapattipratilambhikā ca sānucarā.
yac ca śāstram asyāḥ prāptyartham anāsravāyāḥ prajñāyāḥ, $$tad api tatsambhārabhāvād abhidharmaḥ ity ucyate.
[01101-01112]$$nirvacanaṃ tu-- svalakṣaṇadhāraṇād dharmaḥ.
tad ayaṃ paramārthadharmaṃ vā nirvāṇaṃ dharmalakṣaṇaṃ vā pratyabhimukho dharma ity abhidharmaḥ. $$ukto hy abhidharmaḥ.
idaṃ tu śāstraṃ katham Abhidharmakośam?
tasyârthato ’smin samanupraveśāt $$sa câśrayo ’syêty Abhidharmakośam. 1.2.
sa hi śāstrasaṃjñako ’bhidharma etasminn arthato yathāpradhānam antarbhūta ity etac chāstraṃ tasya kośasthānīyaṃ bhavati.
atha vā-- so ’bhidharma etasyâśrayabhūtaḥ śāstrasya,
tato hy etan nirākṛṣṭam,
ataḥ sa evâsyâbhidharmaḥ kośa ity etac chāstram Abhidharmakośam. 2.
kim arthaṃ punar abhidharmopadeśaḥ?
kena câyaṃ prathamata upadiṣṭo yata ācāryo ’bhidharmakośaṃ vaktum ādriyata? iti āha--
[01201-01207]$$dharmāṇāṃ pravicayam antareṇa nâsti
kleśānāṃ yata upaśāntaye ’bhyupāyaḥ.
kleśaiś ca bhramati bhavārṇave ’tra loka- $$s taddhetor ata uditaḥ kilaiṣa śāstrā. 1.3.
yato vinā dharmapravicayena nâsti kleśopaśamābhyupāyaḥ,
kleśāś ca lokaṃ bhramayanti saṃsāramahārṇave ’smin,
atas taddhetos tasya dharmapravicayasyârthe śāstrā kila buddhenâbhidharma uktaḥ;
na hi vinā abhidharmopadeśena śiṣyaḥ śakto dharmān pravicetum iti.
[01301-01307]$$sa tu prakīrṇa ukto bhagavatā,
bhadantakātyāyanīputraprabhṛtibhiḥ piṇḍīkṛtya sthāpitaḥ sthaviradharmatrātodāna -vargīyakaraṇavad ity āhur vaibhāṣikāḥ. 3.
katame punas te dharmā yeṣāṃ pravicayārtham abhidharmopadeśaḥ?
ity āha--
sāsravā ’nāsravā dharmāḥ,
eṣa sarvadharmāṇāṃ samāsanirdeśaḥ.
tatra katame sāsravā dharmāḥ? ity āha--
saṃskṛtā mārgavarjitāḥ.
[01401-01408]$$sāsravāḥ,
mārgasatyaṃ varjayitvā ’nye sarve saṃskṛtāḥ sāsravāḥ.
kiṃ kāraṇam?
āsravās teṣu yasmāt samanuśerate. 1.4.
kāmaṃ nirodhamārgasatyālambanā api āsravā upajāyante,
na tv anuśerate tatrêti na tayoḥ sāsravatvaprasaṅgaḥ.
yathā tatra nânuśerate,
tat paścād anuśayanirdeśa (abhi◦ ko◦ 5.18) eva jñāpayiṣyāmaḥ. 4.
uktāḥ sāsravāḥ.
[01501-01506]$$anāsravāḥ katame?
anāsravā mārgasatyaṃ trividhaṃ câpy asaṃskṛtam.
katamat trividham asaṃskṛtam?
ākāśaṃ dvau nirodhau ca;
katamau dvau?
pratisaṅkhyānirodhaḥ, apratisaṅkhyānirodhaś cêti.
etad ākāśādi trividham asaṃskṛtaṃ mārgasatyaṃ cânāsravā dharmāḥ.
[01601-01604]$$kiṃ kāraṇam?
na hi teṣv āsravā anuśerata iti.
yad etat trividham asaṃskṛtam uddiṣṭam
tatrâkāśam anāvṛttiḥ. 1.5.
anāvaraṇasvabhāvam ākāśam, yatra rūpasya gatiḥ. 5.
[01701-01710]$$pratisaṅkhyānirodho yo visaṃyogaḥ,
yaḥ sāsravair dharmair visaṃyogaḥ sa pratisaṅkhyānirodhaḥ.
duḥkhādīnām āryasatyānāṃ prati pratisaṅkhyānaṃ pratisaṅkhyā = prajñāviśeṣas tena $$prāpyo nirodhaḥ pratisaṅkhyānirodhaḥ,
madhyapadalopaṃ kṛtvā, gorathavat.
kiṃ punar eka eva sarveṣāṃ sāsravāṇāṃ dharmāṇāṃ pratisaṅkhyānirodhaḥ? nêty āha. kiṃ tarhi?
pṛthak pṛthak.
yāvanti hi saṃyogadravyāṇi tāvanti visaṃyogadravyāṇi.
anyathā hi duḥkhadarśanaheyakleśanirodhasākṣātkaraṇāt sarvakleśanirodhasākṣātkriyā prasajyeta.
sati caivaṃ śeṣapratipakṣabhāvanāvaiyarthyaṃ syāt.
[01801-01807]$$yat tarhy uktam——“asabhāgo nirodhaḥ” iti, asya ko ’rthaḥ?
‘nâsya kaś cit sabhāgahetur asti nâsau kasya cit’ ity ayam asya vākyasyârthaḥ,
na tu nâsya kaś cit sabhāgo ’stîti.
uktaḥ pratisaṅkhyānirodhaḥ.
utpādātyantavighno ’nyo nirodho ’pratisaṅkhyayā.1.6.
anāgatānāṃ dharmāṇām utpādasyâtyantaṃ vighnabhūto visaṃyogād yo ’nyo nirodhaḥ so ’pratisaṅkhyānirodhaḥ.
na hy asau pratisaṅkhyayā labhyate,
kiṃ tarhi?
pratyayavaikalyāt.
[01901-01906]$$yathaikarūpavyāsaktacakṣurmanaso yāni rūpāntarāṇi śabdagandharasaspraṣṭavyāni câtyayante tadālambanaiḥ pañcabhir vijñānakāyair na śakyam utpattum,
na hi te samarthā atītaṃ viṣayam ālambayitum iti.
ataḥ sa teṣām apratisaṃkhyānirodhaḥ pratyayavaikalyāt prāpyate. catuṣkoṭikaṃ câtra bhavati——
1. santi te dharmā yeṣāṃ pratisaṅkhyānirodha eva labhyate, $$tadyathā atītapratyutpannotpattidharmāṇāṃ sāsravāṇām.
2. santi yeṣām apratisaṅkhyānirodha eva, $$tadyathā anutpattidharmāṇām anāsravasaṃskṛtānām.
[01906-02005]$$3. santi yeśām ubhayam, $$tadyathā sāsravāṇām anutpattidharmāṇām
4. santi yeṣāṃ nôbhayam, $$tadyathā atītapratyutpannotpattidharmāṇām anāsravāṇām iti.6.
uktaṃ trividham asaṃskṛtam.
yad uktam——“saṃskṛtā mārgavarjitāḥ sāsravāḥ” iti (abhi◦ ko◦ 1.4),
katame te saṃskṛtāḥ?
[02101-02106]$$te punaḥ saṃskṛtā dharmā rūpādiskandhapañcakam.
rūpaskandhaḥ, vedanāskandhaḥ, saṃjñāskandhaḥ, saṃskāraskandhaḥ, vijñānaskandhaś cêti,
ete saṃskṛtā dharmāḥ.
sametya = sambhūya pratyayaiḥ kṛtā iti saṃskṛtāḥ.
na hy ekapratyayajanitaṃ kiñcid astîti tajjātīyatvād anāgateṣv avirodhaḥ, dugdhavat.
ta evâdhvā kathāvastu saniḥsārāḥ savastukāḥ.1.7.
ta eva saṃskṛtā gatagacchadgamiṣyadbhāvād adhvānaḥ,
adyante ’nityatayêti vā.
[02201-02205]$$kathā = vākyam, tasyā vastu nāma.
sārthakavastugrahaṇāt tu saṃskṛtaṃ kathāvastûcyate.
anyathā hi prakaraṇagrantho virudhyeta——
“kathāvastūny aṣṭādaśabhir dhātubhiḥ saṃgṛhītāni” ( ).
niḥsaraṇaṃ niḥsāraḥ = sarvasya saṃskṛtasya nirvāṇam,
tad eṣām astîti saniḥsārāḥ.
sahetukatvāt savastukāḥ.
hetuvacanaḥ kila vastuśabda iti Vaibhāṣikāḥ.
ity ete saṃskṛtadharmaparyāyāḥ.
[02301-02309]$$ta eva punaḥ saṃskṛtā dharmāḥ——
ye sāsravā upādānaskandhās te,
ataḥ kiṃ siddham?
‘ ya upādānaskandhāḥ skandhā api te syuḥ，skandhā eva, nôpādānaskandhāḥ, anāsravāḥ saṃskārāḥ’ iti.
tatra upādānāni = kleśāḥ,
tatsambhūtatvād upādānaskandhāḥ,
tṛṇatuṣāgnivat.
tadvidheyatvād vā, rājapuruṣavat.
upādānāni vā tebhyaḥ sambhavantîti upādānaskandhāḥ puṣpaphalavṛkṣavat.
ta eva sāsravā dharmā ucyante——saraṇā api
raṇā hi kleśāḥ; ātmaparavyābādhanāt.
tadanuśayitvāt saraṇāḥ, sāsravavat.
[02310-02411]$$punaḥ—— $$duḥkhaṃ samudayo loko dṛṣṭisthānaṃ bhavaś ca te.8.
āryāṇāṃ pratikūlatvād duḥkham.
samudety asmād duḥkham iti samudayaḥ.
lujyata iti lokaḥ.
dṛṣṭir asmiṃs tiṣṭhaty anuśayanād iti dṛṣṭisthānam.
bhavatîti bhavaḥ.
ity ete sāsravāṇāṃ dharmāṇām anvarthaparyāyāḥ.8.
“pañca rūpādayaḥ skandhāḥ ” ity uktam, tatra——
rūpaṃ pañcendriyāṇy arthāḥ pañcâvijñaptir eva ca.
pañcendriayāṇi cakṣuḥ-śrotra-ghrāṇa-jihvā-kāyendriyāṇi ,
pañcārthās teṣām eva cakṣurādīnām indriyāṇāṃ yathāsvaṃ ye pañca viṣayāḥ $$rūpaśabdagandharasaspraṣṭavyākhyāḥ, avijñaptiś ca——
iti etāvān rūpaskandhaḥ.
tatra ya ete pañca rūpādayo ’rthā uktāḥ ,
tadvijñānāśrayā rūpaprasādāś cakṣurādayaḥ.9.
[02501-02508]$$rūpaśabdagandharasaspraṣṭavyavijñānānām āśrayabhūtā ye pañca rūpātmakāḥ prasādās te yathākramaṃ cakṣuḥśrotraghrāṇajihvākāyā veditavyāḥ.
yathôktaṃ bhagavatā——
“cakṣur bhikṣo ādhyātmikam āyatanaṃ catvāri mahābhūtāny upādāya rūpaprasādaḥ ” iti vistaraḥ.
atha vā——yāny etāni cakṣurādīny uktāni ,
tadvijñānāśrayā rūpaprasādāś cakṣurādayaḥ.
cakṣurvijñānādyāśrayā ity arthaḥ.
evaṃ kṛtvā prakaraṇagrantho ’py anuvṛtto bhavati——
“cakṣuḥ katamat ?
cakṣurvijñānāśrayo rūpaprasādaḥ”iti vistaraḥ.9.
nirddiṣṭāni pañcendriyāṇi.
[02601-02614]$$arthāḥ pañca nirddeśyāḥ , tatra tāvat——
rūpaṃ dvidhā ,
varṇaḥ , saṃsthānaṃ ca.
tatra varṇaś caturvidho nīlādiḥ.
tadbhedā anye.
saṃsthānam aṣṭavidhaṃ dīrghādi visātāntam.
tad eva rūpāyatanaṃ punar ucyate—— viṃśatidhā ,
tadyathā——nīlam, pītam, lohitam, avadātam, dīrgham, hrasvam, vṛttam, parimaṇḍalam, unnatam, avanatam, sātam, visātam, abhram, dhūmaḥ, rajaḥ, mahikā, cchāyā, ātapaḥ, ālokaḥ, andhakāram iti.
ke cit nabhaś caikavarṇam iti ekaviṃśatiṃ sampaṭhanti.
tatra sātam = samasthānam.
visātam = viṣamasthānam.
mahikā = nīhāraḥ.
ātapaḥ = sūryaprabhā.
ālokaḥ = candratārakāgnyoṣadhimaṇīnāṃ prabhā.
chāyā = yatra rūpāṇāṃ darśanam.
viparyayād andhakāram.
śeṣaṃ sugamatvān na vipañcitam.
asti rūpāyatanam——varṇato vidyate na saṃsthānataḥ,
[02614-02801]$$nīlapītalohitāvadātacchāyātapālokāndhakārākhyam;
asti saṃsthānato va varṇataḥ,
dīrghādīnāṃ pradeśaḥ kāyavijñaptisvabhāvaḥ;
asty ubhayathā, pariśiṣṭaṃ rūpāyatanam. ātāpālokāv eva varṇato vidyete ity apare;
dṛśyate hi nīlādīnāṃ dīrghādipariccheda iti.
kathaṃ punar ekaṃ dravyam ubhayathā vidyate ?
asty ubhayasya tatra prajñānāt.
jñānārtho hy eṣa vidiḥ, na sattārthaḥ.
kāyavijñaptāv api tarhi prasaṅgaḥ.
uktaṃ rūpāyatanam.
śabdas tv aṣṭavidhaḥ, $$upāttānupāttamahābhūtahetukaḥ sattvāsattvākhyaś cêti caturvidhaḥ$$sa punar manojñāmanojñabhedād aṣṭavidho bhavati.
[02801-02812]$$tatrôpāttamahābhūtahetuko yathā——hastavākchabdaḥ,
anupāttamahābhūtahetuko yathā——vāyuvanaspatinadīśabdaḥ,
sattvākhyo vāgvijñaptiśabdaḥ, asattvākhyo ’nyaḥ.
upāttānupāttamahābhūtahetuko ’py asti śabda ity apare,
tadyathā——hastamṛdaṅgasaṃyogaja iti.
sa tu yathaiko varṇaparamāṇur na bhūtacatuṣkadvayam upādāya vartate, tathā naivaiṣṭavya iti.
uktaḥ śabdaḥ.
rasaḥ, ṣoḍhā, $$madhurāmlalavaṇakaṭukatiktakaṣāyabhedāt.
caturvidho gandhaḥ,
sugandhadurgandhayoḥ samaviṣamagandhatvāt.
trividhas tu śāstre——sugandhaḥ, durgandhaḥ, samagandha iti
[02901-02914]$$spṛśyam ekādaśātmakam.10.
spraṣṭavyam ekādaśadravyasvabhāvam——catvāri mahābhūtāni, ślakṣṇatvam, karkaśatvam, gurutvam, laghutvam, śītam, jighatsā, pipāsā cêti.
tatra bhūtāni paścād vakṣyāmaḥ.
ślakṣṇatvam = mṛdutā.
karkaśatvam = paruṣatā.
gurutvam = yena bhāvās tulyante.
laghutvaṃ viparyayāt.
śītam = uṣṇābhilāṣakṛt.
jighatsā = bhojanābhilāṣakṛt.
kāraṇe kāryopacārāt.
yathā——
“ buddhānāṃ sukha utpādaḥ sukhā dharmasya deśanā.
sukhā saṅghasya sāmagrī samagrāṇāṃ tapaḥ sukham ”.iti.
tatra rūpadhātau jighatsāpipāse na staḥ, śeṣam asti.
yady api vastrāṇy ekaśo na tulyante, sañcitāni punas tulyante.
śītam upaghātakaṃ nâsti, anugrāhakaṃ kilâsti.
yad etad bahuvidhaṃ rūpam uktam,
tatra kadā cid ekena dravyeṇa cakṣurvijñānam utpadyate yadā tatprakāravyavacchedo bhavati.
kadā cid bahubhir yadā na vyavacchedaḥ tadyathā ——
senāvyūham anekavarṇasaṃsthānaṃ $$maṇisamūhaṃ ca dūrāt paśyataḥ.
evaṃ śrotrādivijñānaṃ veditavyam.
[03001-03009]$$kāyavijñānaṃ tu paraṃ pañcabhiḥ spraṣṭavyair utpadyata ity eke. $$caturbhir mahābhūtair ekena ca ślakṣṇatvādinā sarvair ekādaśabhir ity apare.
nanu caivaṃ samastālambanatvāt sāmānyaviṣayāḥ pañca vijñānakāyāḥ prāpnuvanti,
na svalakṣaṇaviṣayāḥ ?
āyatanasvalakṣaṇaṃ praty ete svalakṣaṇaviṣayā iṣyante, na dravyasvalakṣaṇam ity adoṣaḥ.
idaṃ vicāryate——kāyajihvendriyayor yugapad viṣayaprāptau satyāṃ katarad vijñānaṃ pūrvam utpadyate ?
yasya viṣayaḥ paṭīyān.
samaprāpte tu viṣaye jihvāvijñānaṃ pūrvam utpadyate; $$bhoktukāmatāvarjitatvāt santateḥ.10.
uktāḥ pañcendriyārthāḥ, yathā ca teṣāṃ grahaṇam.
[03101-03110]$$avijñaptir idānīṃ vaktavyā.
sêyam ucyate——
vikṣiptācittakasyâpi yo ’nubandhaḥ śubhāśubhaḥ.
mahābhūtāny upādāya sa hy avijñaptir ucyate.11.
vikṣiptācittakasyêti tadanyacittasyâpi.
acittakasyâpîty asaṃjñinirodhasamāpattisamāpannasyâpi.
apiśabdenâvikṣiptasacittakasyâpîti vijñāyate.
yo ’nubandha iti.
yaḥ pravāhaḥ.
śubhāśubha iti kuśalākuśalaḥ.
kuśalākuśale prāptipravāho ’py astîdṛśa iti tadviśeṣaṇārtham ucyate—— $$mahābhūtāny upādāyêti.
hetvartha upādāyārtha iti Vaibhāṣikāḥ;
jananādihetubhāvāt. $$sa hy avijñaptir iti.
hiśabdas tannāmakaraṇavijñāpanārthaḥ.
rūpakriyāsvabhāvâpi satī vijñaptivat paraṃ vijñāpayatîty avijñaptiḥ.
ucyata iti ācāryavacanaṃ darśayati.
[03201]$$samāsatas tu vijñaptisamādhisambhūtaṃ kuśalākuśalaṃ rūpam avijñaptiḥ.11.
[03401-03407]$$mahābhūtāny upādāyêty uktāni katamāni bhūtāni ?
bhūtāni pṛthivīdhātur aptejovāyudhātavaḥ.
ity ete catvāraḥ svalakṣaṇopādāyarūpadhāraṇād dhātavaś catvāri mahābhūtāny ucyante.
mahattvam eṣāṃ sarvānyarūpāśrayatvenaudārikatvāt.
atha vā——tadudbhūtavṛttiṣu pṛthivyaptejovāyuskandheṣv eṣāṃ mahāsanniveśatvāt.
te punar ete dhātavaḥ kasmin karmaṇi saṃsiddhāḥ, kiṃ svabhāvāś ca? ity āha——
dhṛtyādikarmasaṃsiddhāḥ,
[03501-03518]$$dhṛtisaṃgrahapaktivyūhanakarmasv ete yathākramaṃ saṃsiddhāḥ pṛthivyaptejovāyudhātavaḥ. $$vyūhanaṃ punaḥ vṛddhiḥ prasarpaṇaṃ ca veditavyam.
idam eṣāṃ karma.
svabhāvas tu yathākramaṃ kharasnehoṣṇateraṇāḥ.12.
kharaḥ pṛthivīdhātuḥ.
sneho'bdhātuḥ.
uṣṇatā tejodhātuḥ.
īraṇā vāyudhātuḥ.
īryate ’nayā bhūtasroto deśāntarotpādanāt pradīperaṇavad itîraṇā.
“vāyudhātuḥ katamaḥ ? laghusamudīraṇatvam” iti prakaraṇeṣu nirdiṣṭaṃ sūtre ca.
tat tu laghutvam upādāya rūpam apy uktaṃ prakaraṇeṣu.
ato ya īraṇāsvabhāvo dharmaḥ sa vāyur iti karmaṇâsya svabhāvo ’bhivyaktaḥ.12.
kaḥ punaḥ pṛthivyādināṃ pṛthivīdhātvādīnāṃ ca viśesaḥ ?
pṛthivī varṇasaṃsthānam ucyate lokasaṃjñayā.
tathā hi——pṛthivīṃ darśayanto varṇaṃ saṃsthānaṃ ca darśayanti.
yathā pṛthivī, evam āpas tejaś ca,
varṇasaṃsthānam evôcyate lokasaṃjñayā.
vāyus tu dhātur eva,
ya eva tu vāyudhātuḥ sa eva loke vāyur ity ucyate.
tathâpi ca.13.
[03601-03613]$$yathā pṛthivī varṇasaṃsthānaman ucyate lokasaṃjñayā, tathā vāyur api—— $$nīlikā vātyā, maṇḍalikā vātyêti.
zxs$$kasmāt punar ayam avijñaptiparyantaḥ ‘rūpaskandhaḥ’ ity ucyate ? rūpaṇāt.
uktaṃ bhagavatā——
“rūpyate rūpyata iti bhikṣavaḥ, tasmād rūpopādānaskandha ity ucyate. $$kena rūpyate ? pāṇisparśenâpi spṛṣṭo rūpyate” iti vistaraḥ.
rūpyate bādhyata ity arthaḥ.
tathā hy arthavargīyeṣûktam——
“tasya cet kāmayamānasya cchandajātasya dehinaḥ. $$te kāmā na samṛdhyante śalyaviddha iva rūpyate”.
rūpasya punaḥ kā bādhanā? vipariṇāmotpādanā.
pratighāto rūpeṇêty apare.
paramāṇurūpaṃ tarhi rūpaṃ na prāpnoti, arūpaṇāt? na vai paramāṇurūpam ekaṃ pṛthag bhūtam asti.
saṅghātasthaṃ tu tad rūpyata eva.
atītānāgataṃ tarhi rūpaṃ na prāpnoti?
tad api rūpitaṃ rūpayiṣyamāṇaṃ tajjātīyaṃ cêti rūpam, indhanavat.
[03701-03709] $$avijñaptis tarhi na rūpaṃ prāpnoti?
sâpi vijñaptirūpaṇād rūpitā bhavati,
vṛkṣapracalane cchāyāpracalanavat, nâvikārāt.
vijñaptinivṛttau câvijñaptinivṛttiḥ syād, vṛkṣābhāve cchāyā ’bhāvavat.
āśrayabhūtarūpaṇād ity apare.
evaṃ tarhi cakṣurvijñānādīnām apy āśrayarūpaṇāt rūpatvaprasaṅgaḥ?
viṣamo ’yam upanyāsaḥ;
avijñaptir iha cchāyêva vṛkṣaṃ prabhêva maṇiṃ bhūtāny āśritya varttate,
na tv evaṃ cakṣurādīny āśritya varttante cakṣurvijñānādīni.
kevalaṃ tûtpattinimittamātraṃ tāni teṣāṃ bhavantîti.
idaṃ tāvad avaibhāṣikīyam—— $$vṛkṣam āśritya cchāyā varttate, maṇiṃ câśritya prabhêti.
[03801-03812]$$chāyādivarṇaparamāṇūnāṃ pratyekam, $$svabhūtacatuṣkāśritatvābhyupagamāt.
saty api ca tadāśritatve cchāyāprabhayor nâvijñaptis tathaivâśritā yujyati.
niruddheṣv api avijñaptyāśrayeṣu mahābhūteṣu tasyā anirodhābhyupagamāt.
tasmāt na bhavaty eṣa parihāraḥ.
anye punar atra parihāram āhuḥ——
cakṣurvijñānādīnām āśrayo bhedaṃ gataḥ.
kaś cid rūpyate cakṣurādiḥ, kaś cin na rūpyate; yathā——manaḥ.
na tv evam avijñaptiḥ.
tasmād asamānaḥ prasaṅga iti.
ata upapannam etad——rūpaṇād rūpam iti.13.
zxs$$ya eva rūpaskandhasvabhāvā uktāḥ,
indriyārthās ta evêṣṭā daśāyatanadhātavaḥ.
āyatanavyavasthāyāṃ daśāyatanāni——
cakṣurāyatanam, $$rūpāyatanam, yāvat kāyāyatanam, spraṣṭavyāyatanam iti.
dhātuvyavasthāyāṃ ta eva daśa dhātavaś cakṣurdhātū rūpadhātur yāvat kāyadhātuḥ, spraṣṭavyadhātur iti.
ukto rūpaskandhaḥ, tasya câyatanavyavasthānam.
[03901-03909]$$vedanādayo vaktavyāḥ.
tatra——
vedanā ’nubhavaḥ
trividho ’nubhavo vedanāskandhaḥ——sukhaḥ, duḥkhaḥ, aduḥkhāsukhaś ca.
sa punar bhidyamānaḥ ṣaḍ vedanākāyāḥ cakṣuḥsaṃsparśajā vedanā yāvan manaḥsaṃsparśajā vedanêti.
saṃjñā nimittodgrahaṇātmikā.14.
yāvan nīlapītadīrghahrasvastrīpuruṣamitrāmitrasukhaduḥkhādinimittodgrahaṇam asau saṃjñāskandha.
sa punar bhidyamānaḥ ṣaṭ saṃjñākāyā vedanāvat.14.
caturbhyo ’nye tu saṃskāraskandhaḥ
rūpa-vedanā-saṃjñā-vijñānebhyaś caturbhyo ’nye tu saṃskārāḥ saṃskāraskandhaḥ.
[04001-04008]$$bhagavatā tu sūtre “ṣaṭ cetanākāyāḥ ” ity uktam; pradhānyāt.
sā hi karmasvarūpatvād abhisaṃskaraṇe pradhānā.
ata evôktaṃ bhagavatā——
“saṃskṛtam abhisaṃskaroti tasmāt saṃskārā upādānaskandha ity ucyate ” iti.
anyathā hi śeṣāṇāṃ caitasikānāṃ viprayuktānāṃ ca saṃskārāṇāṃ skandhāsaṃgrahād duḥkhasamudayasatyatvaṃ na syād iti parijñāparihāṇe na syātām.
uktaṃ ca bhagavatā——
“ nâham ekadharmam api anabhijñāyâparijñāya duḥkhasyântakriyāṃ vadāmi ” iti.
evam “aprahāya” ity uktam.
tasmād avaśyam eṣāṃ saṃskāraskandhasaṃgraho ’bhyupagantavyaḥ.
[04009-04011]$$ete punas trayaḥ. $$vedanā-saṃjñā-saṃskāraskandhāḥ āyatanadhātuvyavasthāyām——
dharmāyatanadhātvākhyāḥ sahāvijñaptyasaṃskṛtaiḥ..15..
[04101-04201]$$ity etāni sapta dravyāṇi dharmāyatanaṃ dharmadhātuś cêty ākhyāyante..15..
vijñānaṃ prati vijñaptiḥ,
viṣayaṃ viṣayaṃ prati vijñaptir upalabdhir vijñānaskandha ity ucyate.
sa punaḥ ṣaḍ vijñānakāyāḥ cakṣurvijñānaṃ yāvan manovijñānam iti.
ya eṣa vijñānaskandha ukta āyatanavyavasthāyām,
mana-āyatanaṃ ca tat.
dhātuvyavasthāyāṃ sa eva——
dhātavaḥ sapta ca matāḥ,
katame sapta?
ṣaḍ vijñānāny atho manaḥ..16..
cakṣurvijñānadhātur yāvan manovijñānadhātur manodhātuś ca.
evam atra pañca skandhāḥ, dvādaśāyatanāni, aṣṭādaśa dhātavo nirdiṣṭā bhavanti.
avijñaptivarjyo rūpaskandho daśāyatanāni daśa dhātavaḥ.
vedanādayaḥ skandhās trayo ’vijñaptir asaṃskṛtāni ca dharmāyatanaṃ dharmadhātuś ca.
vijñānaskandho mana-āyatanaṃ ṣaḍ vijñānadhātavo manodhātuś cêti..16..
nanu ca ṣaḍ vijñānakāyā vijñānaskandha ity uktam.
atha ko ’yaṃ punas tebhyo ’nyo manodhātuḥ ?
na khalu kaś cid anyaḥ,
kiṃ tarhi ? teṣām eva
ṣaṇṇām anantarātītaṃ vijñānaṃ yad dhi tan manaḥ.
yad yat samanantaraniruddhaṃ vijñānaṃ tan manodhātur ity ucyeta.
tadyathā sa eva putro ’nyasya pitrākhyāṃ labhate,
[04201-04208]$$tad eva phalam anyasya bījākhyām,
tathêhâpi sa eva manodhātvākhyāṃ labhate.
evaṃ tarhi dravyataḥ saptadaśa dhātavo bhavanti, dvādaśa vā;
ṣaḍvijñānadhātumanodhātūnām itaretarāntarbhāvād iti kasmād aṣṭādaśa vyavasthāpyante? yady apy evam; tathâpi
ṣaṣṭhāśrayaprasiddhyarthaṃ dhātavo ’ṣṭādaśa smṛtāḥ..17..
pañcānāṃ vijñānadhātūnāṃ cakṣurdhātvāyatanādayaḥ pañcāśrayāḥ.
ṣaṣṭhasya manovijñānadhātor āśrayo ’nyo nâsti.
atas tadāśrayaprasiddhyarthaṃ manodhātur upadiṣṭaḥ.
evam āśrayāśritālambanaṣaṭkavyavasthānenâṣṭādaśadhātavo bhavantîti.
[04301-04305]$$arhatas tarhi caramaṃ cittaṃ na mano bhaviṣyati,
na hi tad asti yasya tat samantarātītaṃ syād iti? na;
tasyâpi manobhāvenâvasthitatvāt.
anyakāraṇavaikalyāt tu nôttaravijñānasambhūtiḥ..17..
tatra skandhaiḥ sarvasaṃskṛtasaṃgrahaḥ——
upādānaskandhaiḥ sarvasāsravāṇām, āyatanadhātubhiḥ sarvadharmāṇām.
[04401-04416]$$samāsatas tu jñātavyaḥ ——
sarvasaṃgraha ekena skandhenâyatanena ca. $$dhātunā ca,
rūpaskandhena mana-āyatanena dharmadhātunā ca sarvadharmāṇāṃ saṃgraho boddhavyaḥ.
sa khalv eṣa saṃgraho yatra kva cid ucyamāno veditavyaḥ——
svabhāvena,
na parabhāvena.
kiṃ kāraṇam?
parabhāvaviyogataḥ..18..
viyukto hi parabhāvena dharmaḥ.
tasmān na yena viyuktas tenaiva saṃgṛhīto yujyate.
tadyathā ——cakṣurindriyaṃ rūpaskandhe cakṣurāyatanadhātubhyāṃ duḥkhasamudayasatyābhyāṃ ca saṃgṛhītam; tatsvabhāvatvāt.
nânyaiḥ skandhādibhiḥ; tadbhāvaviyuktatvāt.
yas tv anyenânyasya saṃgraha ucyate,
yathā saṃgrahavastubhiḥ parṣadām;
sa hi kādācitkaḥ sāṅketiko veditavyaḥ..18..
nanu caikaviṃśatyā dhātubhir bhavitavyam, cakṣuṣo dvitvāt śrotraghrāṇayoś ca? $$na bhavitavyam. yasmāt——
jātigocaravijñānasāmānyād ekadhātutā . $$dvitve ’pi cakṣurādīnām,
[04501-04508]$$tatra jātisāmānyam ubhayoś cakṣuḥsvabhāvatvāt.
gocarasāmānyam ubhayoḥ rūpaviṣayatvāt.
vijñānasāmānyam ubhayor ekacakṣurvijñānāśrayatvāt.
tasmād eka eva cakṣurdhātuḥ.
evaṃ śrotraghrāṇayor api yojyam.
śobhārthaṃ tu dvayodbhavaḥ..19..
ekadhātutve ’pi tu cakṣurādīnāṃ dvayoḥ sambhavaḥ,
āśrayasya śobhārtham.
anyathā hi ekacakṣuḥśrotrādhiṣṭhānaikanāsikābilasambhavāt mahad vairūpyaṃ syād iti..19..
uktāḥ skandhāyatanadhātavaḥ..
zxs$$[04601-04609]$$idaṃ tu vaktavyam kaḥ skandhāyatanadhātvartha iti
rāśyāyadvāragotrārthāḥ skandhāyatanadhātavaḥ.
“yat kiñcid rūpam atītānāgatapratyutpannam ādhyātmikabāhyam,
audārikaṃ vā sūkṣmaṃ vā hīnaṃ vā praṇītaṃ vā yad vā dūre yad vā antike,
tat sarvam aikadhyam abhisaṃkṣipya rūpaskandha iti saṃkhyāṃ gacchati ”(vibh°1.1.1.2)
iti sūtre vacanāt sūtre rāśyarthaḥ skandhārtha iti siddham.
tatrâtītaṃ rūpam anityatāniruddham.
anāgatam anutpannam.
pratyutpannam utpannāniruddham.
ādhyātmikaṃ svāsāntānikam bāhyam anyad āyatanato vā.
audārikaṃ sapratighaṃ sūkṣmam apratigham āpekṣikaṃ vā.
āpekṣikatvād asiddham iti cet na apekṣābhedāt.
yad evâpekṣyaudārikaṃ na jātu tad apekṣya sūkṣmam, pitṛputravat.
[04701-04704]$$hīnam kliṣṭam.
praṇītam akliṣṭam.
dūram atītānāgatam.
antikam pratyutpannam.
evaṃ yāvad vijñānam.
ayaṃ tu viśeṣaḥ
audārikaṃ pañcendriyāśrayaṃ sūkṣmaṃ mānasam.
bhūmito vêti vaibhāṣikāḥ.
bhadanta āha——
“audārikarūpaṃ pañcendriyagrāhyam.
sūkṣmam anyat.
[04801-04816]$$hīnam amanāpam.
praṇītaṃ manāpam.
dūram adṛśyadeśam.
antikaṃ dṛśyadeśam
atītādīnāṃ svaśabdenâbhihitatvāt.
evaṃ vedanādayo ’pi veditavyāḥ.
dūrāntikatvaṃ tu teṣām āśrayavaśāt.
audārikasūkṣmatvaṃ pūrvavad”( )iti.
cittacaittāyadvārārtha āyatanārthaḥ.
nirvacanaṃ tu
cittacaittānām āyaṃ tanvantîti āyatanāni.
vistṛṇvantîty arthaḥ.
gotrārtho dhātvarthaḥ.
yathaikasmin parvate bahūny ayastāmrarūpyasuvarṇādigotrāṇi dhātava ucyante
evam ekasminn āśraye santāne vā aṣṭādaśa gotrāṇi aṣṭādaśa dhātava ucyante.
ākarās tatra gotrāṇy ucyante.
ta ime cakṣurādayaḥ kasyâkarāḥ svasyā jāteḥ; sabhāgahetutvāt.
asaṃskṛtaṃ na dhātuḥ syāt.
cittacaittānāṃ tarhi$$jātivācako ’yaṃ dhātuśabda ity apare.
aṣṭādaśadharmāṇāṃ jātayaḥ svabhāvā aṣṭādaśa dhātava iti.
1. yadi rāśyarthaḥ skandhārthaḥ
prajñaptisantaḥ skandhāḥ prāpnuvanti,
anekadravyasamūhatvāt rāśipudgalavat ? na;
ekasyâpi dravyaparamāṇoḥ skandhatvāt.
2. na tarhi ‘rāśyarthaḥ skandhārthaḥ’ iti vaktavyam
na hy ekasyâsti rāśitvam iti? kāryabhārodvahanārthaḥ skandhārtha ity apare.
pracchedārtho vā.
tathā hi vaktāro bhavanti
tribhiḥ skandhakair deyaṃ dāsyāmaḥ iti.
[04901-05001]$$tad etad utsūtram.
sūtraṃ hi rāśyartham eva bravîti
yat kiñcid rūpam atītānāgatapratyutpannam iti.
vistaraḥ
pratyekam atītādirūpasya skandhatvaṃ tatra vijñāpyate
sarvam etad atītādirūpam ekaśo rūpaskandha iti
na śakyam evaṃ vijñātum
tat sarvam aikadhyam abhisaṃkṣipya iti vacanātirekāt.
tasmād rāśivad eva skandhāḥ prajñaptisantaḥ.
rūpīṇy api tarhy āyatanāni prajñaptisanti prāpnuvanti
bahūnāṃ cakṣurādiparamāṇūnām āyadvārabhāvāt na
ekaśaḥ samagrāṇāṃ kāraṇabhāvāt viṣayasahakāritvād vā nêndriyaṃ pṛthagāyatanaṃ syāt.
[05001-05006]$$vibhāṣāyāṃ tûcyate
“yady ābhidharmikaḥ skandhaprajñaptim apekṣate
sa āha
paramāṇur ekasya dhātor ekasyâyatanasyaikasya skandhasya pradeśaḥ
atha nâpekṣate
sa āha
paramāṇur eko dhātur ekam āyatanam ekaḥ skandhaḥ iti.
bhavati hi pradeśe ’pi pradeśivad upacāraḥ
yathā paṭaikadeśe dagdhe paṭo dagdha iti.
kim arthaṃ bhagavān skandhādimukhena trividhāṃ deśanām ārabhate $$āha vineyānām
mohendriyarucitraidhāt tisraḥ skandhādideśanāḥ..20..
[05101-05109]$$trayaḥ prakārās traidham.
triprakāraḥ kila sattvānāṃ mohaḥ
ke cic caitteṣu sammūḍhāḥ piṇḍātmagrahaṇataḥ,
ke cid rūpa eva,
ke cid rūpacittayoḥ.
indriyāṇy api trividhāni
tīkṣṇamadhyamṛdvindriyatvāt.
rucir api trividhā
saṃkṣiptamadhyavistaragrantharucitvāt.
teṣāṃ yathākramaṃ tisraḥ skandhāyatanadhātudeśanā iti..20..
kiṃ punaḥ kāraṇaṃ caitasikā ekatra saṃskāraskandhanikṣiptāḥ
vedanāsaṃjñe tu pṛthak skandhīkṛte ?
ity āha
vivādamūlasaṃsārahetutvāt kramakāraṇāt.
caittebhyo vedanāsaṃjñe pṛthakskandhau niveśitau..21..
[05201-05209]$$dve vivādamūle ——
kāmādhyavasānam, dṛṣṭyadhyavasānaṃ ca .
tayor vedanāsaṃjñe yathākramaṃ pradhānahetū.
vedanāsvādavaśād dhi kāmān abhiṣvajante,
viparītasaṃjñāvaśāc ca dṛṣṭir iti.
saṃsārasyâpi te pradhānahetū.
vedanāgṛddho hi viparyastasaṃjñaḥ saṃsarati.
yac ca skandhakrame kāraṇam upadekṣyamāṇam,
tato ’pi kramakāraṇād anayoḥ pṛthak skandhīkaraṇaṃ veditavyam.
etac ca tredhôpapādayiṣyāmaḥ..21..
atha kasmād asaṃskṛtaṃ dhātuṣv āyataneṣu côktam, na tu skandheṣu ?
skandheṣv asaṃskṛtaṃ nôktam; arthāyogāt
tad dhi skandheṣôcyamānaṃ na tāvad eteṣv evântarṇetuṃ śakyate;
arthāyogāt.
na hi tad rūpam, nâpi yāvad vijñānam iti,
na câpi ṣaṣṭhaskandho vaktuṃ śakyate,
kutaḥ ? arthāyogāt.
[05301-05315]$$“rāśyartho hi skandhārthaḥ” ity uktam.
na câsaṃskṛtam atītādibhedabhinnaṃ rūpādivad,
yatas tat sarvam aikadhyam abhisaṃkṣipya ‘asaṃskṛtaskandhaḥ’ iti saṅkhyāṃ gacchet.
saṃkleśavastujñāpanārthaṃ khalûpādānaskandhavacanam,
saṃkleśavyavadānavastujñāpanārthaṃ skandhavacanam;
na côbhayathā ’py asaṃskṛtam ity arthāyogān na teṣu vyavasthāpitam.
yathā ghaṭoparamo na ghaṭaḥ,
evaṃ skandhoparamo na skandho bhavitum arhatîty apare.
teṣāṃ dhātvāyataneṣv apy eṣa prasaṅgaḥ.
uktaḥ skandhānām anyaḥ prakāraḥ..
kramaḥ punaḥ.
yathaudārikasaṃkleśabhājanādyarthadhātutaḥ..22..
1. rūpaṃ hi sapratighatvāt sarvaudārikam.
arūpiṇāṃ vedanā pracāraudārikatayā.
tathā hi vyapadiśanti ——
haste me vedanā, pāde me vedaneti.
dvābhyām audārikī saṃjñā.
vijñānāt saṃskāra iti.
ato yathaudārikataraṃ tat pūrvam uktam.
2. atha vā ——
anādimati saṃsāre strīpuruṣā anyonyaṃ rūpābhirāmāḥ,
te ca vedanāsvādagarddhāt,
tadgarddhaḥ saṃjñāviparyāsāt,
tadviparyāsaḥ kleśaiḥ,
cittaṃ ca tatsaṃkliṣṭam iti yathāsaṃkleśaṃ ca kramaḥ.
[05401-05412]$$3. bhājanādyarthena vā.
bhājanabhojanavyañjanakartṛbhoktṛbhūtā hi rūpādayaḥ skandhāḥ.
dhātuto vā.
kāmaguṇarūpaprabhāvito hi kāmadhātuḥ,
vedanāprabhāvitāni dhyānāni,
saṃjñāprabhāvitāḥ traya ārūpyāḥ,
saṃskāramātraprabhāvitaṃ bhavāgram——
etā vijñānasthitayaḥ,
tāsu catasṛṣu pratiṣṭhitaṃ vijñānam ity evaṃ kṣetrabījasandarśanārthaḥ skandhānukramaḥ.
ata eva ca pañca skandhāḥ,
nâlpīyāṃsaḥ, na bhūyāṃsaḥ.
ata eva ca kramakāraṇād vedanāsaṃjñe saṃskārebhyaḥ pṛthak skandhīkṛte,
yata ete audārikatare saṃkleśānukramahetū bhājanavyañjanabhūte,
tatprabhāvitaṃ ca dhātudvayam iti..22..
āyatanadhātūnāṃ ṣaṇṇāṃ cakṣurādīnām anukramo vaktavyaḥ.
tadvaśenaiva hi tadviṣayavijñānānāṃ kramaḥ.
teṣāṃ ca punaḥ ṣaṇṇām
prāk pañca vārttamānārthyāt,
cakṣurādīni pañca varttamānaviṣayatvāt pūrvam uktāni.
manas tv aniyataviṣayam——
kiñcid varttamānaviṣayam,
kiñcid yāvat tryadhvānadhvaviṣayam.
[05501-05512]$$bhautikārthyāccatuṣṭayam.
prāg iti varttate.
pañcānāṃ punaś catvāri pūrvam uktāni; bhautikaviṣayatvāt.
kāyasya tv aniyato viṣayaḥ——
kadā cid bhūtāni,
kadā cid bhautikam,
kadā cid ubhayam.
dūrāśutaravṛttyā ’nyat,
śeṣa punar itarasmād yathāyogaṃ dūrāśutaravṛttyā pūrvam uktam.
cakṣuḥśrotraṃ hi dūraviṣayam,
tat pūrvam uktaṃ dvayāt.
tayor api cakṣuṣo dūratare vṛttiḥ,
paśyato ’pi dūrān nadīṃ tacchabdāśravaṇāt,
atas tat pūrvam uktam.
ghrāṇasya tu nâsti dūre vṛttiḥ, jihvāyāś ca
tayor āśutaravṛttitvāt ghrāṇaṃ pūrvam uktam;
aprāptasyaiva jihvāṃ bhojyasya gandhagrahaṇāt.
yathāsthānaṃ kramo ’tha vā..23..
atha vā asmin śarīre cakṣuṣo ’dhiṣṭhānamupariṣṭāt niviṣṭam,
tasmād adhaḥ śrotrasya,
tasmād adho ghrāṇasya,
tasmāt jihvāyāḥ,
tasyāḥ kāyasya bāhulyena.
manaḥ punas tāny eva niśritamadeśasthaṃ ceti yathāsthānam eṣāṃ kramaḥ syāt..23..
[05601-05614]$$kiṃ punaḥ kāraṇaṃ daśasv āyataneṣu rūpaskandhasaṃgṛhīteṣv ekaṃ rūpāyatanam ucyate,
sarveṣu ca dharmasvabhāveṣv ekaṃ dharmāyatanam ?
ity āha——
viśeṣaṇārthaṃ prādhānyād bahudharmāgrasaṃgrahāt.
ekam āyatanaṃ rūpam ekaṃ dharmākhyam ucyate..24..
katham viśeṣaṇārtham ?
yathā gamyeta pratyekam eṣāṃ daśānām āyatanatvaṃ viṣayiviṣayatvena vyavasthānam,
na samastānām iti.
cakṣurādibhiś ca viśeṣitair yan na cakṣurādisaṃjñakaṃ rūpaṃ ca tad rūpāyatanaṃ jñāsyata ity asya nāmāntaraṃ nôcyate.
atha vā rūpāyatanasya prādhānyāt.
tad dhi sapratighatvāc ca pāṇyādisaṃsparśaiḥ spṛṣṭaṃ rūpyate.
satidarśanatvāc ca——
‘idam iha, amutra’ iti deśanidarśanarūpaṇāt.
loke ’pi ca tadrūpam iti pratītam,
nânyāni.
viśeṣaṇārtham aikaikaṃ dharmāyatanam uktam,
na sarvāṇi.
api ca——atra bahūnāṃ dharmāṇāṃ saṃgraho vedanādīnām.
ataḥ sāmānyenâbhidhānaṃ kriyate dharmaśabdena.
agrasya ca nirvāṇadharmasyātra saṃgrahaḥ,
nânyeṣv iti.
viṃśatiprakāratvenaudārikatvānmāṃsadivyāryaprajñācakṣuṣṭrayagocaratvāc caikaṃ rūpāyatanam ity apare..24..
[05701-05710]$$anyāny api skandhāyatanadhātusaṃśabditāny upalabhyante sūtreṣu,
teṣāṃ kim ebhir eva saṃgraho veditavyaḥ,
āhosvid vyatirekaḥ ?
ebhir eva saṃgraho na vyatirekaḥ.
tatra tāvat——
dharmaskandhasahasrāṇi yānyaśītiṃ jagau muniḥ.
tāni vāṅnāma vêty eṣāṃ rūpasaṃskārasaṃgrahaḥ..25..
yeṣāṃ vāk-svabhāvaṃ buddhavacanam,
teṣāṃ tāni rūpaskandhasaṃgṛhītāni.
yeṣāṃ nāmasvabhāvam,
teṣāṃ saṃskāraskandhena saṃgṛhītāni..25..
kiṃ punar dharmaskandhasya pramāṇam ?
eke tāvat āhuḥ——
dharmaskandhasaṃjñakasyaivābhidharmaśāstrasyāsya pramāṇam iti.
tacca ṣaṭsahasrāṇi.
apare——
skandhādīnāṃ kathaikaśaḥ.
[05711-05814]$$skandhāyatanadhātupratītyasamutpādasatyāhāradhyānāpramāṇarūpyavimokṣābhibhvāyatanakṛtsnāyatanabodhipākṣikābhijñāpratisaṃvitpraṇidhijñānāraṇādīnāṃ kathā pratyekaṃ dharmaskandha iti.
caritapratipakṣas tu dharmaskandho ’nuvarṇitaḥ..26..
evaṃ tu varṇayanti——
aśītiścaritasahastrāṇi sattvānām rāgadveṣamohamānādicaritabhedena,
teṣāṃ pratipakṣeṇa bhagavatā'śītirdharmaskandhasahasrāṇyuktāni..26..
yathaitāny aśītir dharmaskandhasahasrāṇy eṣv eva pañcaskandheṣu pratipāditāni,
tathānye ’pi yathāyogaṃ skandhāyatanadhātavaḥ.
pratipādyā yathokteṣu sampradhārya svalakṣaṇam..27..
ye ’py enye skandhāyatanadhātavaḥ sūtrāntareṣûktāḥ,
te ’py eṣv eva yathokteṣu skandhādiṣu pratipādyāḥ svaṃ svaṃ svabhāvam eṣāṃ yathāvyavasthāpitam asmiṃc chāstre vimṛśya.
tatra tāvat pañcānāṃ śīlasamādhiprajñāvimuktijñānadarśanaskandhānāṃ śīlaskandho rūpaskandhena saṃgṛhītaḥ,
śeṣāḥ saṃskāraskandhena.
daśānāṃ kṛtsnāyatanānām aṣṭāv alobhasvabhāvatvād dharmāyatanena.
saparivārāṇi tu pañcaskandhasvabhāvatvāt manodharmāyatanābhyām.
tathābhibhvāyatanāni.
[05901-05903]$$ākāśavijñānāntyāyatanakṛtsne catvāri cākāśānantyāyatanādīni catuḥskandhasvabhāvatvāt manodharmāyatanābhyām.
pañca vimuktyāyatanāni prajñāsvabhāvatvād dharmāyatanena.
[05903-06002]$$saparivārāṇi śabdamanodharmāyatanaiḥ.
dvayor āyatanayor asaṃjñisattvā daśabhir āyatanaiḥ;
gandharasāyatanayor evābhāvāt.
naivasaṃjñānāsaṃjñāyatanopagā manodharmāyatanābhyām.
[06101-06102]$$evaṃ bahudhātuke'pi dvāṣaṣṭir dhātavo deśitāḥ.
teṣāṃ yathāyogaṃ saṃgraho veditavyaḥ..27..
[06201-06212]$$ya ime tatra ṣaḍ dhātavaḥ uktāḥ——
pṛthivīdhātuḥ, abdhātuḥ, tejodhātuḥ, vāyudhātuḥ, ākāśadhātuḥ, vijñānadhātur iti,
eteṣāṃ dvayor lakṣaṇam anuktam.
tat kim ākāśam evākāśadhātur veditavyaḥ;
sarvaṃ ca vijñānaṃ vijñānadhātuḥ ? nety āha.
kiṃ tarhi ?
dvāravātāyanamukhanāsikādiṣu——
chidram ākāśadhātvākhyam,
chidram ity ucyamānaṃ ki veditavyam ?
ālokatamasī kila.
na hi chidram ālokatamobhyām anyad gṛhyate.
tasmāt kilākāśadhātur ālokatamaḥsvabhāvo rātrindivasvabhāvo veditavyaḥ.
sa eva cāghasāmantakaṃ rūpam ity ucyate.
aghaṃ kila cittasthaṃ rūpam;
atyarthaṃ ghātāt tasya tat sāmantakam iti.
aghaṃ ca tad ， anyasya rūpasya tatrāpratighātāt,
sāmantakaṃ cānyasya rūpasyety apare.
vijñānadhātur vijñānaṃ sāsravaṃ,
[06301-06305]$$kasmād anāsravaṃ nôcyate ?
yasmād ime ṣaḍ dhātava iṣṭāḥ
janmaniśrayāḥ..28..
ete hi janmanaḥ pratisandhicittād yāvat cyuticittasādhāraṇabhūtāḥ.
anāsravās tu dharmā naivam iti.
tad evaṃ satyeṣāṃ catvāro dhātavaḥ spraṣṭavyadhātāv antarbhūtāḥ,
pañcamo rūpadhātau,
ṣaṣṭhaḥ saptasu vijñānadhātuṣv iti..28..
[06306-06310]$$ye punar ime aṣṭādaśa dhātava uktāsteṣāṃ
kati sanidarśanāḥ, katy anidarśanāḥ ?
sanidarśana eko ’tra rūpam;
sa hi śakyate nidarśayitum—idam iha, amutreti.
uktaṃ bhavati—anidarśanāḥ śeṣā iti..
kati sapratighāḥ, katy apratighāḥ ?
[06401-06417]$$sapratighā daśa. rūpiṇaḥ,
ya ete rūpaskandhasaṃgṛhītā daśa dhātava uktās te sapratighāḥ.
pratigho nāma pratighātaḥ.
sa ca trividhaḥ ——
āvaraṇa-viṣaya-ālambanapratighātaḥ.
1.tatrāvaraṇapratighātaḥ = svadeśe parasyotpattipratibandhaḥ.
yathā hasto hastenāhataḥ upale vā. upalo'pi tayoḥ.
2.viṣayapratighātaś cakṣurādīnāṃ viṣayiṇāṃ rūpādiṣu viṣayeṣu.
yathoktaṃ prajñaptau——
“ asti cakṣurjale pratihanyate na sthale,
yathā matsyānām;
asti sthale na jale;
prāyeṇa manuṣyāṇām;
astyubhayatra,
śiśumāra-maṇḍūka-piśāca-kaivarttādīnām;
asti nobhayatra,
etānākārān sthāpayitvā.
asti cakṣur yad rātrau pratihanyate na divā,
tadyathā titīlolūkādīnām;
divā na rātrau,
prāyeṇa manuṣyāṇām;
rātrau divā ca ,
śva-śṛgāla-turaga-dvīpi-mārjārādīnām;
nôbhayatra,
etānākārān sthāpayitvā ”
ityayaṃ viṣayapratighātaḥ.
3.ālambanapratighātaś cittacaittānāṃ sveṣv ālambaneṣu.
kaḥ punar viṣayālambanayor viśeṣaḥ ?
yasmin yasya kāritraṃ sa tasya viṣayaḥ.
yac cittacaittair gṛhyate tad ālambanam.
kutaḥ punaḥ svasmin viṣaye pravarttamānam ālambane vā pratihanyata ity ucyate ?
tasmāt pareṇāpravṛtteḥ.
[06501-06513]$$nipāto vā'tra pratighāto yā svaviṣaye pravṛttiḥ.
tad ihāvaraṇapratighātena daśānāṃ sapratighatvaṃ veditavyam;
anyonyāvaraṇāt.
ye dharmā viṣayapratighātena sapratighā āvaraṇapratighātenāpi ta iti catuḥkoṭikaḥ.
prathamā koṭiḥ——sapta cittadhātavo dharmadhātupradeśaś ca yaḥ samprayuktaḥ.
dvitīyā——pañca viṣayāḥ.
tṛtīyā——pañcendriyāṇi.
caturthī ——dharmadhātupradeśaḥ samprayuktakavarjyaḥ.
ye dharmā viṣayapratighātena sapratighā ālambanapratighātenāpi ta iti paścātpādakaḥ.
ye tāvadālambanapratighātenāpi te syur viṣayapratighātenaiva,
nālambanapratighātena;
pañcendriyāṇi.
“yatrotpitsor manasaḥ pratighātaḥ śakyate'nyaiḥ kartum. $$tat sapratighaṃ jñeyam, viparyayād apratigham iṣṭam ”.. $$iti bhadantakumāralātaḥ.
uktāḥ sapratighāḥ, apratighāś ca..
eṣām aṣṭādaśadhātūnāṃ kati kuśalāḥ? katy akuśalāḥ? katy avyākṛtāḥ?
[06601-06615]$$avyākṛtā aṣṭau,
katame aṣṭau?
ya ete sapratighā daśoktāḥ,
ta evârūpaśabdakāḥ..1.29..
pañcendriyāṇi gandharasaspraṣṭavyā dhātavaś ca ——
ete ’ṣṭau kuśalākuśalabhāvenâvyākaraṇād avyākṛtāḥ.
vipākaṃ praty avyākaraṇād ity apare.
evam anāsrave ’pi prasaṅgaḥ..29..
tridhā 'nye,
anye daśa dhātavaḥ kuśalākuśalāvyākṛtāḥ.
tatra sapta dhātavo'lobhādisamprayuktāḥ kuśalāḥ,
lobhādisamprayuktā akuśalāḥ,
anye avyākṛtāḥ.
dharmadhātur alobhādisvabhāvasamprayuktasamutthaḥ pratisaṅkhyānirodhaś ca kuśalaḥ,
lobhādisvabhāvasamprayuktasamuttho'kuśalaḥ,
anyo 'vyākṛtaḥ.
rūpaśabdadhātū kuśalākuśalacittasamutthau kuśalākuśalau kāyavāgvijñaptisaṃgṛhītau,
tadanyāvyākṛtau.
uktaḥ kuśalādibhāvaḥ..
[06701-06716]$$eṣām aṣṭādaśadhātūnāṃ kati kāmadhātvāptāḥ ?
kati rūpadhātvāptāḥ ?
kāmadhātvāptāḥ sarve ，
āptā aviyuktāḥ.
kāmadhātupratisaṃyuktā ity arthaḥ.
rūpe caturdaśa.
rūpadhātau caturdaśa dhātavaḥ.
vinā gandharasaghrāṇajihvāvijñānadhātubhiḥ..30..
tatra hi gandharasau na staḥ;
tayoḥ kavalīkārāhāratvāt,
tadvītarāgāṇāṃ ca tatropapatteḥ.
tato ghrāṇajihvāvijñāne api na staḥ;
ālambanābhāvāt.
evaṃ tarhi spraṣṭavyadhātor api tatrābhāvaprasaṅgaḥ ?
kavalīkārāhāratvāt.
yo nāhārasvabhāvaḥ sa tatrāsti.
gandharasayor apy eṣa prasaṅgaḥ ?
nāsti vinā'bhyavahāreṇa gandharasayoḥ paribhogaḥ.
asti tu spraṣṭavyasyendriyāśrayādhāraprāvaraṇabhāvena.
tasmādabhyavahāravītarāgāṇāṃ gandharasau tatra niṣprayojanau,
na tu spraṣṭavyam.
anye punar āhuḥ——
dhyānasamāpattisaniśrayeṇeha rūpāṇi sandṛśyante,
śabdāśca śrūyante.
prasrabdhisahagatena spraṣṭavyaviśeṣeṇa ca kāyo'nugṛhyate.
ata eṣām eva trayāṇāṃ dhyānopapattau sambhavaḥ,
na gandharasayor iti.
[06801-06810]$$evaṃ tarhi ghrāṇajihvendriyorabhāvaprasaṅgaḥ;
niṣprayojanatvāt?
asti prayojanam,
tābhyāṃ hi vinā 'śrayaśobhaiva na syāditi vyavahāraśca ?
yadyetat prayojanam, adhiṣṭhānamevāstu śobhārthaṃ vacanārthaṃ ca,
mā bhūdindriyam.
nānindriyamadhiṣṭhānaṃ sambhavati, puruṣendriyādhiṣṭhānavat ?
yuktastadasambhavaḥ;
niṣprayojanatvāt.
ghrāṇajihvādhiṣṭhānaṃ tu saprayojanam.
ato ’sya vinā ’pîndriyeṇa yuktaḥ sambhavaḥ.
niṣprayojanāpīndriyābhirnivṛttirbhavati,
yathā garbhe niyatamṛtyūnām.
syān nāma niḥprayojanā,
na tu nirhetukā.
kaś ca heturindriyotpatteḥ ?
indriyasatṛṣṇasya karmaviśeṣaḥ.
yaś ca viṣayād vitṛṣṇaḥ,
sa niyatamindriyādapīti na tadviṣayavītarāgāṇāṃ ghrāṇajihvendriye sambhavitum arhataḥ.
[06901-06908]$$puruṣendriyam api vā kiṃ na nirvarttate ?
aśobhākaratvāt.
kośagatavastiguhyānāṃ kiṃ na śobhate.
na ca prayojanavaśādutpattiḥ,
kiṃ tarhi ?
svakāraṇotpadyatvād.
ityaśobhākarasyāpi syādeva sati hetāvutpattiḥ.
sūtraṃ tarhi virudhyate ——
“avikalā ahīnendriyāḥ” iti ?
yāni tatrendriyāṇi tairavikalā ahīnendriyā iti ko 'tra virodhaḥ.
itarathā hi puruṣendriyasyāpi syāt prasaṅgaḥ.
evaṃ tu varṇayanti ——
sta eva tatra ghrāṇajihvendriye,
na tu gandharasau.
[07001-07016]$$ātmabhāvamukhena hi ṣaḍāyatane tṛṣṇāsamudācāraḥ,
na viṣayamukhena.
puruṣendriye tu maithunasparśamukheneti.
tasmāt siddham etad ——rūpadhātvāptāścaturdaśadhātava iti..30..
ārūpyāptā manodharmamanovijñānadhātavaḥ.
rūpavītarāgāṇaṃ tatropapattiḥ,
ato 'tra daśa rūpasvabhāvā dhātavas tadāśrayālambanāś ca pañca vijñānadhātavo na sambhavanti..
kati sāsravāḥ ? ya ete manodharmamanovijñānadhātava uktāḥ
sāsravānāsravā ete trayaḥ;
ye mārgasatyāsaṃskṛtasaṃgṛhītās te 'nāsravāḥ,
anye sāsravāḥ.
śeṣās tu sāsravāḥ..31..
pañcadaśa dhātavaḥ śeṣās tv ekāntasāsravāḥ..31..
kati savitarkāḥ savicārāḥ ?
katy avitarkā vicāramātrāḥ ?
katy avitarkā avicārāḥ ?
savitarkavicārā hi pañca vijñānadhātavaḥ.
nityam ete vitarkavicārābhyāṃ saṃyuktāḥ.
avadhāraṇārtho hi-śabdaḥ.
antyās trayas triprakārāḥ,
[07101-07113]$$manodhātuḥ, dharmadhātuḥ, manovijānadhātuś cāntyāḥ.
ete trayas triprakārāḥ.
tatra manodhātuḥ, manovijñānadhātuḥ, samprayuktaś ca dharmadhātur anyatra vitarkavicārābhyāṃ kāmadhātau prathame ca dhyāne savitarkāḥ savicārāḥ.
dhyānāntare ’vitarkā vicāramātrāḥ.
dvitīyād dhyānāt prabhṛty ābhavāgrād avitarkā avicārāḥ.
sarvaś cāsamprayukto dharmadhātur dhyānāntare ca vicāraḥ.
vitarkas tu nityam avitarko vicāramātraḥ;
dvitīyavitarkābhāvāt, vicārasamprayogāc ca.
kāmadhātau prathame dhyāne vicāra eṣu triprakāreṣu nāntarbhavati,
sa kathaṃ vaktavyaḥ ?
avicāro vitarkamātraḥ;
dvitīyavicārābhāvāt,
vitarkasamprayogāc ca.
ata evôcyate ——
“syuḥ savitarkasavicārāyāṃ bhūmau dharmāś catuḥprakārāḥ——
savitarkāḥ savicārā vicāravitarkavarjyāḥ samprayuktāḥ,
avitarko vicāramātro vitarkaḥ;
avitarkā avicārā asamprayuktāḥ,
avicāro vitarkamātro vicāraḥ”iti.
śeṣā ubhayavarjitāḥ..32..
daśa rūpiṇo dhātavaḥ śeṣā nityam avitarkā avicārāḥ;
asamprayogitvāt..32..
[07201-07212]$$yadi pañca vijñānakāyāḥ savitarkāḥ savicārāḥ,
katham avikalpakā ity ucyante ?
nirūpaṇānusmaraṇavikalpenāvikalpakāḥ.
trividhaḥ kila vikalpaḥ ——
svabhāva-abhinirūpaṇa-anusmaraṇavikalpaḥ.
tad eṣāṃ svabhāvavikalpo'sti,
netarau.
tasmād avikalpakā ity ucyante.
yathā —— ekapādako ’śvo ’pādaka iti.
tatra svabhāvavikalpo vitarkaḥ.
sa caitteṣu paścān nirdekṣyate.
itarau punaḥ kiṃ svabhāvau ? yathākramam ——
tau prajñā mānasī vyagrā smṛtiḥ sarvaiva mānasī..33..
manovijñānasamprayuktā prajñā mānasīty ucyate.
asamāhitā vyagrety ucyate.
sā hy abhinirūpaṇāvikalpaḥ.
mānasy eva sarvā smṛtiḥ ——samāhitā cāsamāhitā ca anusmaraṇavikalpaḥ..33..
kati sālambanāḥ, katy anālambanāḥ ?
sapta sālambanāś cittadhātavaḥ,
[07301-07317]$$cakṣuḥśrotraghrāṇajihvākāyamanovijñānadhātavaḥ, manodhātuś ca ——
ete sapta cittadhātavaḥ sālambanāḥ ;
viṣayagrahaṇāt.
ardhaṃ ca dharmataḥ.
sālambanaṃ yac caitasikasvabhāvam.
śeṣā daśa rūpiṇo dhātavo dharmadhātupradeśaś cāsamprayuktako 'nālambanā iti siddham.
katy upāttāḥ ? katy anupāttāḥ ?
navānupāttāḥ,
katame nava ?
ye sapta sālambanā uktāḥ aṣṭamasyardhena sārdham.
te cāṣṭau śabdaś ca,
ime te navānupāttāḥ ——
sapta cittadhātavaḥ, dharmadhātuḥ, śabdadhātuś ca.
anye nava dvidhā..34..
upāttāḥ, anupāttāś ca.
tatra cakṣuḥśrotraghrāṇajihvākāyāḥ pratyutpannāḥ upāttāḥ;
atītānāgatāḥ anupāttāḥ.
rūpagandharasaspraṣṭavyadhātavaḥ pratyutpannā indriyāvinirbhāgiṇaḥ upāttāḥ;
anye 'nupāttāḥ.
tadyathā——mūlavarjeṣu keśaromanakhadanteṣu viṇmūtrakheṭasiṅghāṇakaśoṇitādiṣu bhūmyudakādiṣu ca.
upāttam iti ko ’rthaḥ ?
yac cittacaittair adhiṣṭhānabhāvenopagṛhītam;
anugrahopaghātābhyām anyonyānuvidhānāt.
yalloke ‘sacetanam' ity ucyate..34..
[07401-07417]$$kati dhātavo bhūtasvabhāvāḥ ? kati bhautikāḥ ?
spraṣṭavyaṃ dvividhaṃ,
bhūtāni, bhautikaṃ ca .
tatra bhūtāni catvāri.
bhautikaṃ ślakṣṇatvādi saptavidham;
bhūteṣu bhavatvāt.
śeṣā rūpiṇo nava bhautikāḥ.
pañcendriyadhātavaś ca, catvāro viṣayāḥ ——
ete nava dhātavo bhautikā eva.
dharmadhātvekadeśaś ca
avijñaptisaṃjñako bhautikaḥ,
śeṣāḥ sapta cittadhātavo dharmadhātuś cāvijñaptivarjyo nobhayathā.
“bhūtamātraṃ daśāyatanāni” iti bhadantabuddhadevaḥ.
tacca naivam;
bhūtānāṃ catuṣkakhakkhaṭādilakṣaṇāvadhāraṇāt sūtre teṣāṃ spraṣṭavyatvāt.
na hi kāṭhinyādīni cakṣurādibhir gṛhyante,
nāpi varṇādayaḥ kāyendriyeṇa.
uktaṃ ca sūtre “cakṣur bhikṣo ādhyātmikam āyatanaṃ catvāri mahābhūtāny upādāya rūpaprasādo rūpy anidarśanaṃ sapratigham.
evaṃ yāvat kāyaḥ.
rūpāṇi, bhikṣo, bāhyam āyatanaṃ catvāri mahābhūtāny upādāya rūpi sanidarśanaṃ sapratigham.
śabdo, bhikṣo, bāhyam āyatanaṃ catvāri mahābhūtāny upādāya rūpy anidarśanaṃ sapratigham.
evaṃ gandharasāḥ.
spraṣṭavyāni, bhikṣo, bāhyam āyatanaṃ catvāri mahābhūtāni catvāri mahābhūtāny upādāya rūpy anidarśanaṃ sapratigham ” iti.
spraṣṭavyāyatanaikadeśenaiva bhūtānāṃ saṃgrahāc cheṣaṃ na bhūtānīti spaṣṭam ādarśitam.
[07501-07505]$$yat tarhi sūtre uktam ——
“yac cakṣuṣi māṃsapiṇḍe khakkhaṭaṃ kharagatam” iti ?
tenāvinirbhāgavarttino māṃsapiṇḍasyaiṣa upadeśaḥ.
“ṣaḍdhātur ayaṃ bhikṣo puruṣaḥ” iti garbhāvakrāntau maulasattvadravyasandarśanārtham;
punaḥ ṣaṭsparśāyatanavacanāt.
caittābhāvaprasaṅgāc ca.
na ca yuktam ——‘cittam eva caittāḥ' ity abhyupapattum;
[07505-07611]$$"saṃjñā ca vedanā ca caitasika eṣa dharmaścittānvayāccittaniśritaḥ"iti sūtravacanāt,
sarāgacittādivacanāc ca.
tasmād yathoktaṃ dhātūnāṃ bhūtabhautikatvam..
kati sañcitāḥ ? katyasañcitāḥ ?
sañcitā daśa r ū piṇaḥ..35..
pañcendriyadhātavaḥ, pañca viṣayāḥ —— sañcitāḥ.
paramāṇusaṅghātatvāt.
śeṣā na sañcitā iti siddhaṃ bhavati..35..
aṣṭāda ś ānāṃ dhātūnāṃ kaśchinatti, kaśchidyate,
ko dahati, ko dahyate,
kastulayati, kastulyate ?
chinatti cchidyate caiva bāhyaṃ dhātucaṭuṣṭayam.
rūpagandharasaspraṣṭavyākhyaṃ paraśudārvādisaṃjñakam.
chedo nāma ka eṣa dharmaḥ ?
sambandhotpādinaḥ saṅghātasrotaso vibhaktotpādanam.
[07701-07708]$$na kāyendriyādīni chidyante;
niravaśeṣāṅgacchede tadadvaidhīkaraṇāt.
na hīndriyāṇi dvidhā bhavanti;
chinnasyāṅgasya nirindriyatvāt.
na cāpi cchindanti;
maṇiprabhāvad andhatvāt.
yathā cchinatti cchidyate caiva bāhyaṃ dhātucatuṣṭayam,
dahyate tulayatyevaṃ,
tadeva dahyate, tadeva tulayati.
nendriyāṇi;
acchatvāt, maṇiprabhāvat.
na śabdaḥ;
uccheditvāt.
vivādo dagdhṛtulyayoḥ..36..
[07801-07812]$$kecidāhuḥ —— tadeva dhātucatuṣṭayaṃ dāhakaṃ tulyaṃ ca.
kecidāhuḥ —— tejodhātureva dagdhā gurutvameva ca tulyamiti..36..
kati vipākajāḥ dhātavaḥ ?
katyaupacayikāḥ ?
kati naiḥṣyandikāḥ ?
kati dravayuktāḥ ?
kati kṣaṇikāḥ ?
āha——
vipākajaupacayikāḥ pañcādhyātmam,
adhyātmaṃ tāvat pañca dhātavaḥ cakṣurādayo vipākajāścaupacayikāśca.
naiḥṣyandikā na santi;
tadvyatiriktaniṣyandābhāvāt.
tatra vipākahetorjātāḥ vipākajāḥ.
madhyapadalopāt gorathavat.
phalakālaprāptaṃ v ā karma ‘vipākaḥ' ityucyate,
vipacyata iti kṛtvā,
tasmājjātā vipākajāḥ.
phalaṃ tu vipaktireveti vipākaḥ.
bhavatu vā hetau phalopacāraḥ,
yathā phale hetūpacāraḥ ——
“ ṣaḍimāni sparśāyatanāni paurāṇaṃ karma veditavyam” iti.
āhārasaṃskārasvapnasamādhiviśeṣairupacitā aupacayikāḥ.
[07901-07912]$$brahmacaryeṇa cetyeke.
anupaghātamātraṃ tu tena syāt, nopacayaḥ.
vipākasantānasyopacayasantānaḥ pratiprākāra ivārakṣā.
śabda aupacayiko naiḥṣyandikaścāsti.
vipākajaḥ. na śabdaḥ,
kiṃ kāraṇam ?
icchātaḥ pravṛtteḥ.
yattarhi prajñaptiśāstre uktam —— $$“pāruṣyavirateḥ subhāvitatvād brahmasvaratā mahāpuruṣalakṣaṇaṃ nirvarttate” iti ?
tṛtīyā 'sau paramparetyeke ——karmabhyo hi bhūtāni, bh ū tebhyaḥ śabda iti.
pañcamyasau paramparetyapare——karmabhyo vipākajāni bhūtāni,
tebhyaścaupacayikāni, tebhyo naiḥṣyandikāni, tebhyaḥ śabda iti.
evaṃ tarhi śārīrikyapi vedanā karmajabhūtasambhūtatvānna vipākajā syāt?
yadi śabdavad yuktivirodhaḥ syāt.
[08001-08013]$$apratighā aṣṭau naiḥṣyandikavipākajāḥ..37..
katame ’ṣṭau ?
sapta cittadhātavaḥ, dharmadhātuśca.
naiḥṣyandikāḥ sabhāgasarvatragahetujanitāḥ.
vipākajā vipākahetujanitāḥ.
nahi te aupacayikāḥ, sañcayabhāvāt..37..
tridhā 'nye,
anye catvāraḥ śeṣā rūparasagandhaspraṣṭavyadhātavaḥ.
te vipākajā api,
aupacayikā api,
naiḥṣyandikā api.
dravyavānekaḥ,
asaṃskṛtaṃ hi sāratvād dravyam.
tacca dharmadhātāvasti,
ato dharmadhātureko dravyayuktaḥ.
kṣaṇikāḥ paścimāstrayaḥ.
manodhāturdharmadhāturmanovijñānadhātuśca pāṭhakrameṇa paścimāḥ.
te prathamānāsrave duḥkhe dharmajñānakṣāntikalāpe kṣaṇamekamanaiḥṣyandikā bhavanti,
ataḥ kṣaṇikā ityucyante.
[08101-08109]$$anyasambhūtasaṃskṛto nāsti kaścidanaiḥṣyandikaḥ.
tatra duḥkhe dharmajñānakṣāntisamprayuktaṃ cittaṃ manodhātuḥ, manovijñānadhātuśca.
śeṣāstatsahabhuvo dharmadhātuḥ..
idaṃ vicāryate ——
yaś cakṣurdhātunā ’samanvāgataḥ samanvāgamaṃ pratilabhate cakṣurvijñānadhātunâpi saḥ ?
yo vā cakṣurvijñānadhātunā cakṣurdhātunâpi saḥ ?
āha——
cakṣurvijñānadhātvoḥ syāt pṛthag lābhaḥ sahâpi ca..38..
pṛthak tāvat syāc cakṣurdhātunā, na cakṣurvijñānadhātunā.
kāmadhātau krameṇa cakṣurindriyaṃ pratilabhamānaḥ..
ārūpyadhātucyutaś ca dvitīyādiṣu dhyāneṣūpapadyamānaḥ.
syāc cakṣurvijñānadhātunā, na cakṣurdhātunā.
dvitīyādidhyānopapannaś cakṣurvijñānaṃ sammukhīkurvāṇas tatpracyutaś câdhastād upapadyamānaḥ.
[08201-08209]$$sahâpi syād ubhayena samanvāgamaṃ pratilabhate.
ārūpyadhātucyutaḥ kāmadhātau brahmaloke côpapadyamānaḥ.
nôbhayena etān ākārān sthāpayitvā.
yaśca cakṣurdhātunā samanvāgataś cakṣurvijñānadhātunā 'pi saḥ.
catuṣkoṭikaḥ.
prathamā koṭirdvitīyādiṣu dhyāneṣūpapannaś cakṣurvijñānāsammukhīkurvāṇaḥ.
dvitīyā kāmadhātāv alabdhavihīnacakṣuḥ.
tṛtīyā kāmadhātau labdhāvihīnacakṣuḥ prathamadhyānopapannaśca dvitīyādidhyānopapannaś ca paśyan.
caturthī etānākārān sthāpayitvā.
[08301-08308]$$evaṃ cakṣurdhāturūpadhātvoścakṣurvijñānarūpadhātvośca pratilambhasamanvāgamau yathāyogamabhyūhitavyau.
etasya prasaṅgasya samuccayārthaś ca śabdaḥ sahāpi ca iti..38..
katy ādhyātmikā dhātavaḥ ? kati bāhyāḥ ?
dvādaśādhyātmikāḥ,
katame dvādaśa ?
hitvārūpādīn,
ṣaḍ vijñānāni ṣaḍāśrayāḥ ——ityete dvādaśa dhātava ādhyātmikāḥ.
rūpādayastu ṣaḍ viṣayadhātavo bāhyāḥ.
[08401-08413]$$ātmanyasati kathamādhyātmikam ? bāhyaṃ vā ?
ahaṅkārasanniśrayatvāccittam ‘ātmā’ ity upacaryate.
“ātmanā hi sudāntena svargaṃ prāpnoti paṇḍitaḥ” ity uktam.
cittasya cānyatra damanamuktaṃ bhagavatā——
“cittasya damanaṃ sādhu cittaṃ dāntaṃ sukhāvaham” iti.
ata ātmabhūtasya cittasyāśrayabhāvena pratyāsannatvāt cakṣurādīnāmādhyātmikatvam,
rūpādīnāṃ viṣayabhāvād bāhyatvam.
evaṃ tarhi ṣaḍ vijñānadhātava ādhyātmikā na prāpnuvanti,
na hyete manodhātutvam aprāptāścittasyāśrayībhavanti ?
yadā tadā ta eva te bhavantīti lakṣaṇaṃ nātivarttante.
anyathā hi manodhāturatīta eva syānnānāgatapratyutpannaḥ.
iṣyante cāṣṭādaśa dhātavastraiyadhvikāḥ.
yadi vānāgatapratyutpannasya vijñānasya manodhātulakṣaṇaṃ na syāt,
atīte 'pyadhvani manodhāturna vyavasthāpyeta.
nahi lakṣaṇasyādhvasu vyabhicāro 'stīti..
[08501-08514]$$kati dhātavaḥ sabhāgāḥ ? kati tatsabhāgāḥ ?
ekāntena tāvat——
dharmasaṃjñakaḥ. sabhāgaḥ,
yo hi viṣayo yasya vijñānasya niyataḥ,
yadi tatra tadvijñānamutpannaṃ bhavatyutpattidharmi vā,
evaṃ sa viṣayaḥ sabhāga ityucyate.
na ca so 'sti kaściddharmadhāturyatra nānantaṃ manovijñānamutpannam, utpatsyate vā.
tathā hi sarvāryapudgalānāmidaṃ cittamavaśyamutpadyate ——
“sarvadharmā anātmānaḥ” iti.
tasya ca svabhāvasahabhūnirmuktāḥ sarvadharmā ālambanam,
sa punaścittakṣaṇo 'nyasya cittakṣaṇasyālambanam——
iti dvayoḥ kṣaṇayoḥ sarvadharmā hyālambanaṃ bhavanti.
tasmād dharmadhāturnityaṃ sabhāgaḥ.
tatsabhāgāśca śeṣāḥ,
sabhāgaśceti caśabdaḥ.
ko 'yaṃ tatsabhāgo nāma?
yo na svakarmakṛt..39..
uktaṃ bhavati —— yaḥ svakarmakṛt sa sabhāga iti.
[08514-08615]$$tatra yena cakṣuṣā rūpāṇyapaśyat paśyati drakṣyati vā taducyate —— sabhāgaṃ cakṣuḥ.
evaṃ yāvanmanaḥ svena viṣayakāritreṇa vaktavyam.
tatsabhāgaṃ cakṣuḥ kāśmīrāṇāṃ caturvidham ——
yad dṛṣṭvā rūpāṇi niruddham, nirudhyate, nirotsyate vā, yaccānutpattidharmi.
pāścāttyānāṃ punaḥ pañcavidham ——
tadevānutpattidharmi dvidhā kṛtvā vijñānasamāyuktaṃ ca, asamāyuktaṃ ca.
evaṃ yāvat kāyo veditavyaḥ.
manastvanutpattidharmakameva tatsabhāgam.
rūpāṇi ca yāni cakṣuṣā 'paśyat, paśyati, drakṣyati vā, tāni sabhāgāni.
tatsabhāgāni caturvidhāni ——
yānyadṛṣṭānyeva niruddhāni, nirudhyante, nirotsyante vā, yāni cānutpattidharmīṇi.
evaṃ yāvat spraṣṭavyāni.
svendriyakāritreṇa sabhāgatatsabhāgāni veditavyāni.
yadekasya cakṣuḥ sabhāgaṃ tat sarveṣām.
evaṃ tatsabhāgamapi.
tathā yāvanmanaḥ.
rūpaṃ tu yaḥ paśyati tasya sabhāgaṃ yo na paśyati tasya tatsabhāgam.
kiṃ kāraṇam ?
asti hi sambhavo yad rūpamekaḥ paśyati tadbahavo 'pi paśyeyuḥ,
yathā —— candranaṭamallaprekṣāsu.
natu sambhavo 'sti yadekena cakṣuṣā dvau paśyetām.
ato 'syāsādhāraṇatvādekasantānavaśena vyavasthānam.
rūpasya tu sādhāraṇatvād anekasantānavaśena.
yathā rūpam, evaṃ śabdagandharasaspraṣṭavyadhātavo veditavyāḥ.
[08701-08709]$$bhavatu śabda evam,
gandhādayas tu ya ekena gṛhyante na te 'nyena prāptagrahaṇād ity asādhāraṇatvād eṣāṃ cakṣurādivadatideśo nyāyyaḥ ?
astyetadevam, api tveṣāmapi sambhavaṃ prati sādhāraṇatvam.
asti hyeṣa sambhavo ya eva gandhādaya ekasya ghrāṇādivijñānamutpādayeyusta evānyeṣāmapi,
na tvevaṃ cakṣurādayaḥ.
tasmādeṣāṃ rūpādivadatideśaḥ.
cakṣurvijñānādīnāṃ sabhāgatatsabhāgatvamutpattyanutpattidharmitvād,
yathā manodhātoḥ.
sabhāga iti ko 'rthaḥ ?
indriyaviṣayavijñānānāmanyonyabhajanam.
kāritrabhajanaṃ vā bhāgaḥ, sa eṣāmastīti sabhāgaḥ.
sparśasabhāgakāryatvād vā.
ye punar asabhāgāḥ, teṣāṃ sabhāgānāṃ jātisāmānyena sabhāgatvāt tatsabhāgāḥ..39..
[08710-08712]$$kati dhātavo darśanaheyāḥ?
kati bhāvanāheyāḥ?
katy aheyāḥ? rūpiṇas tāvat——
daśa bhāvanayā heyāḥ, pañca ca,
vijñānadhātavaḥ.
[08801-08810]$$antyās trayas tridhā.
manodhātuḥ, dharmadhātuḥ, manovijñānadhātuś ca ——
ete trayo dhātavaḥ pāṭhānupūrvyā ’ntyāstriprakārāḥ.
aṣṭāśītyanuśayāḥ tatsahabhuvastatprāptayaśca sānucarā darśanaheyāḥ.
śeṣāḥ sāsravā bhāvanāheyāḥ.
anāsravā aheyāḥ.
nanu cânyad api darśanaprahātavyam asti pṛthagjanatvam âpāyikaṃ ca kāyavākkarma?
āryamārgavirodhitvāt na tad darśanaprahātavyam.
eṣa hi saṃkṣepaḥ.
na dṛṣṭiheyam akliṣṭaṃ na rūpaṃ nâpy aṣaṣṭhajam. 1.40.
nâsti kiñcid akliṣṭaṃ darśanaprahātavyam, nâpi rūpam.
akliṣṭāvyākṛtaṃ ca pṛthagjanatvam;
samucchinnakuśalamūlavītarāgāṇām api tatsamanvāgamād.
rūpaṃ kāyavākkarma.
[08901-08904]$$tasmān na darśanaprahātavyam.
kiṃ punaḥ kāraṇam?
satyeṣv avipratipatteḥ, anālambakatvāc ca.
duḥkhe dharmajñānakṣāntau pṛthagjanatvaprasaṅgāc ca.
ṣaṣṭham ucyate mana-āyatanam,
tasmād anyatra jātam aṣaṣṭhajaṃ pañcendriyajaṃ ca yat tad api nâsti darśanaprahātavyam .40.
[09001-09014]$$aṣṭādaśānāṃ dhātūnāṃ kati dṛṣṭiḥ? kati na dṛṣṭiḥ?
cakṣuśca dharmadhātośca pradeśo dṛṣṭiḥ,
katamaḥ saḥ?
ityāha —— aṣṭadhā .
pañca satkāyadṛṣṭyādikā dṛṣṭaḥ,
laukik ī samyag dṛṣṭiḥ,
śaikṣī dṛṣṭiḥ,
aśaikṣī dṛṣṭiḥ——
ityayamaṣṭaprakāro dharmadhāturdṛṣṭiḥ,
avaśiṣṭo na dṛṣṭiḥ.
tatra satkāyadṛṣṭyādīnāmanuśayanirdeśe nirdeśaḥ prāptakālo bhaviṣyati.
laukikī punaḥ samyagdṛṣṭirmanovijñānasamprayuktā kuśalasāsravā prajñā.
śaikṣasyānāsravā dṛṣṭi śaikṣī,
aśaikṣasya aśaikṣī.
sameghāmegharātrindivarūpadarśanavat kliṣṭākliṣṭalaukik ī śaikṣībhirdṛṣṭibhirdharmadarśanam.
atha kasmāllaukikī samyagdṛṣṭirmanovijñānasamprayuktaivocyate?
yasmāt——pañcavijñānasahajā dh ī rna dṛṣṭiratīraṇāt.41.
santīrikā hi dṛṣṭiḥ, upadhyānapravṛttatvāt.
na caivaṃ pañcavijñānasahajā prajñā;
tasmādasau na dṛṣṭiḥ.
ata eva cānyāpi kliṣṭā 'kliṣṭā vā prajñā na dṛṣṭiḥ.
[09101-09117]$$cakṣuridānīmasantīrakatve kathaṃ dṛṣṭiḥ?
rūpālocanārthena.
yasmāt——cakṣuḥ paśyati r ū pāṇi,
yadi cakṣuḥ paṣyed,
anyavijñānasamaṅgino 'pi paśyet.
na vai sarvaṃ cakṣuḥ paśyati,
kiṃ tarhi?
sabhāgaṃ,
savijñānakaṃ yadā bhavati tadā paśyati, anyadā neti.
evaṃ tarhi ‘tadeva cakṣurāśritaṃ vijñānaṃ paśyati ' ityastu?
na tad ā ś ritam. vijñānaṃ,
paśyatīti śakyamavijñātum.
kiṃ kāraṇam?
dṛśyate r ū paṃ na kilāntaritaṃ yataḥ.42.
yasmāt kila rūpaṃ kuḍyādivyavahitaṃ na dṛśyate.
yadi hi vijñānaṃ paśyet,
tasyāpratighatvāt kuḍyādiṣu pratighāto nāsti ityāvṛttamapi rūpaṃ paśyet.
naiva hyāvṛte cakṣurvijñānamutpadyata ityanutpannaṃ kathaṃ drakṣyati.
kiṃ khalu notpadyate?
yasya tu cakṣuḥ paśyati tasya cakṣuṣaḥ sapratighatvād vyavahite vṛttyabhāva iti vijñānasyāpyanutpattirāśrayeṇa sahaikaviṣayapravṛttatvāt yujyate.
[09201-09210]$$kiṃ nu vai cakṣuḥ prāptaviṣayaṃ kāyendriyanut yata āvṛtaṃ na paśyet? sapratighatvāt.
kācābhrapaṭalasphaṭikāmbubhiścāntaritaṃ kathaṃ dṛśyate?
tasmānna sapratighatvāccakṣuṣa āvṛtasya rūpasyādarśanam,
kiṃ tarhi?
yatrālokasyāpratibandha āvṛte rūpaṃ,
tatropapadyata eva cakṣurvijñānam.
yatra tu pratibandhastatra notpadyata ityanutpannatvādāvṛtaṃ nekṣyate.
yattarhi sūtra uktam ——
“cakṣuṣā rūpāṇi dṛṣṭvā ” iti?
tenāśrayeṇetyayamatrābhisandhiḥ.
yathā “ manasā dharmān vijñāya” ityāha,
na hi mano dharmān vijānāti;
atītatvāt.
kiṃ tarhi?
manovijñānam.
āśritakarma vā āśrayasyopacaryate,
yathā‘mañcāḥ krośanti ' iti.
yathā ca sūtre uktam ——
“cakṣurvijñeyāni rūpāṇi kāntāni ” iti.
na ca tāni cakṣuṣā vijñāyante.
[09301-09311]$$uktaṃ ca sūtre ——
“cakṣur brāhmaṇa, dvāraṃ yāvad eva rūpāṇāṃ darśanāya ” iti,
ato gamyate —— tena cakṣuṣā dvāreṇa vijñānaṃ paśyatîti.
darśane tatra dvārākhyā.
na hy etad yujyate —— darśanaṃ rūpāṇāṃ darśanāyêti.
yadi vijñānaṃ paśyati ko vijānāti?
kaś cânayor viśeṣaḥ?
yad eva hi rūpasya vijñānaṃ tad evâsya darśanam iti.
tadyathā kā cit prajñā paśyaty apy ucyate, prajānātîty api.
evaṃ kiñcid vijñānaṃ paśyatîty apy ucyate,vijānātîty api.
anye punar āhuḥ ——
“yadi cakṣuḥ paśyati kartṛbhūtasya cakṣuṣaḥ kā ’nyā dṛśikriyā iti vaktavyam”?
tad etad acodyam;
yadi ‘vijñānaṃ vijānāti’ itîṣyate, na ca tatra kartṛkriyābhedaḥ,
evam atrâpi.
apare punar bruvate ——
“ cakṣurvijñānaṃ darśanam,
tasyâśrayabhāvāt
‘cakṣuḥ paśyati’ ity ucyate.
yathā nādasyâśrayabhāvāt ‘ghaṇṭā nadati’ ity ucyate” iti.
[09401-09414]$$nanu caivaṃ vijñānasyâśrayabhāvāc cakṣur vijānātîti prāpnoti?
na prāpnoti;
tadvijñānaṃ darśanam iti rūḍhaṃ loke.
tathā hi tasminn utpanne ‘rūpaṃ dṛṣṭam’ ity ucyate,
na vijñātam.
vibhāṣāyām apy ucyate ——
“cakṣuḥ samprāptaṃ cakṣurvijñānānubhūtaṃ dṛṣṭam ity ucyate iti.
tasmāc cakṣuḥ paśyatîty evôcyate,
na vijānātîti.
vijñānaṃ tu sānnidhyamātreṇa rūpaṃ vijānātîty ucyate.
yathā —— sūryo divasakaraḥ ” iti.
atra sautrāntikā āhuḥ ——
kim idam ākāśaṃ khādyate?
cakṣur hi pratītya rūpāṇi côtpadyate cakṣurvijñānam.
tatra kaḥ paśyati ko vā dṛśyate.
nirvyāpāraṃ hîdaṃ dharmamātram, hetuphalamātraṃ ca.
tatra cchandata upacārāḥ kriyante ——
cakṣuḥ paśyati, vijñānaṃ vijānātîti,
nâtrâbhiniveṣṭavyam.
uktaṃ hi bhagavatā ——
“janapadaniruktiṃ nâbhiniviśeta saṃjñāṃ ca lokasya nâbhidhāved ” iti.
eṣa tu kāśmīravaibhāṣikāṇāṃ siddhāntaḥ ——
cakṣuḥ paśyati,
śrotraṃ śṛṇoti,
ghrāṇaṃ jighrati,
jihvā āsvādayati,
kāyaḥ spṛśati,
mano vijānātîti.42.
tad yadi cakṣuḥ paśyati, kim ekena cakṣuṣā rūpāṇi paśyati?
āhosvid ubhābhyām?
nâtra niyamaḥ.
[09501-09511]$$ubhābhyām api cakṣurbhyāṃ paśyati vyaktadarśanāt.
ubhābhyām api cakṣurbhyāṃ paśyatîty ābhidhārmikāḥ.
tathā hi —— dvayor vivṛtayoḥ pariśuddhataraṃ darśanaṃ bhavati.
ekasmiṃś cônmīlite cakṣuṣi dvitīye cârdhanimilite dvicandrādigrahaṇaṃ bhavati;
naikatarānyathībhāvāt.
na câśrayavicchedād vicchedaprasaṅgaḥ;
vijñānasya deśāpratiṣṭhitatvād rūpavad iti.
yadi cakṣuḥ paśyati śṛṇoti yāvan mano vijānāti,
kim eṣāṃ prāpto viṣayaḥ? āhosvid aprāptaḥ?
cakṣuḥśrotramano ’prāptaviṣayaṃ,
tathā hi —— dūrād rūpaṃ paśyati,
akṣistham añjanaṃ na paśyati.
dūrāc chabdaṃ śṛṇoti,
sati ca prāptaviṣayatve divyaṃ cakṣuḥśrotram iha manuṣyeṣu dhyāyināṃ nôpajāyeta,
ghrāṇādivat.
yady aprāptaviṣayaṃ cakṣuḥ, kasmān na sarvam aprāptaṃ paśyati dūraṃ tiraskṛtaṃ ca .
[09511-09614]$$kathaṃ tāvad ayaskānto na sarvam aprāptam ayaḥ karṣati.
prāptaviṣayatve ’pi caitat samānam.
kasmān na sarvaṃ prāptaṃ paśyaty añjanaṃ śalākāṃ vā.
yathā ca ghrāṇādīnāṃ hi prāpto viṣayo na tu sarvaḥ,
sahabhūgandhādyagrahaṇāt;
evaṃ cakṣuṣo ’py aprāptaḥ syāt,
na tu sarvaḥ.
manas tv arūpitvāt prāptum evâśaktam.
ke cit punaḥ śrotraṃ prāptāprāptaviṣayaṃ manyante;
karṇābhyantare ’pi śabda śravanāt.
śeṣaṃ tu ghrāṇajihvākāyākhyam.
trayam anyathā. 1.43.
prāptaviṣayam ity arthaḥ.
ghrāṇaṃ kathaṃ prāptaviṣayam?
nirucchvāsasya gandhāgrahaṇāt.
kêyaṃ prāptir nāma? nirantarotpattiḥ.
kiṃ punaḥ paramāṇavaḥ spṛśanty anyonyam? āhosvin na?
na spṛśantîti kāśmīrakāḥ.
kiṃ kāraṇam?
yadi tāvat sarvātmanā spṛśeyur miśrībhaveyur dravyāṇi.
athaikadeśena,
sāvayavāḥ prasajyeran.
niravayavāś ca paramāṇavaḥ.
kathaṃ śabdābhiniṣpattir bhavati?
ata eva yadi hi spṛśeyur hasto haste ’bhyāhataḥ sajyeta, upalaś côpale.
[09701-09715]$$kathaṃ citaṃ pratyāhataṃ na viśīryate?
vāyudhātusandhāritatvāt.
kaścidvāyudhāturvikiraṇāya pravṛttaḥ,
yathā saṃvarttanyām,
kaścit sandhāraṇāya,
yathā vivarttanyāmiti.
kathamidānīṃ nirantaraprāptyā prāptaviṣayaṃ trayamucyate?
tadevaiṣā nirantaratvaṃ yanmadhye nāsti kiñcit.
api khalu saṅghātāḥ sāvayavatvāt spṛśantītyadoṣaḥ.
evaṃ ca kṛtvā ayamapi grantha upapanno bhavati vibhāṣāyām ——
“kiṃ nu spṛṣṭahetukaṃ spṛṣṭamutpadyate, āhosvidaspṛṣṭahetukam ” iti praśrayitvā
āha ——“kāraṇaṃ prati.
kadācit spṛṣṭahetukamaspṛṣṭamutpadyate,
yadā viśīryate.
kadācidaspṛṣṭahetukaṃ spṛṣṭam,
yadā cayaṃ gacchati.
kadācit spṛṣṭahetukaṃ spṛṣṭam,
yadā cayavatāṃ cayaḥ.
kadācidaspṛṣṭahetukamaspṛṣṭam,
yadā vātāyanarajaḥ ” iti.
yadi paramāṇavaḥ spṛśeyuruttarakṣaṇāvasthānaṃ syāditi bhadantavasumitraḥ.
na spṛśanti, nirantare tu spṛṣṭasaṃjñeti bhadantaḥ.
bhadantamataṃ caiṣṭavyam.
anyathā hi sāntarāṇāṃ paramāṇūnāṃ śūnyeṣvantareṣu gatiḥ kena pratibadhyeta,
yataḥ sapratighā iṣyante.
naca paramāṇubhyo 'nye saṅghātā iti.
ta eva te saṅghātāḥ paramāṇavaḥ spṛśyante yathā rūpyante.
[09801-09816]$$yadi ca paramāṇordigbhāgabhedaḥ kalpyeta,
spṛṣṭasyāspṛṣṭasya vā sāvayavatvaprasaṅgaḥ.
na cet,
spṛṣṭasyāpy aprasaṅgaḥ.43.
kiṃ punarebhiścakṣurādibhirātmaparimāṇatulyasyārthasya grahaṇaṃ bhavati,
āśuvṛttyā ca parvatādīnāmalātacakrādivad?
āhosvit tulyātulyasya?
yāni tāvadetāni prāptaviṣayāṇyuktāni,
ebhiḥ: tribhirghrāṇādibhistulyaviṣayagrahaṇaṃ matam.
yāvanto hīndriyaparamāṇavastāvanto hi viṣayaparamāṇavaḥ sametya vijñānaṃ janayanti.
cakṣuḥśrotrābhyāṃ tvaniyamaḥ.
kadācidalpīyāṃso yadā vālāgraṃ paśyati,
kadācit samā yadā drākṣāphalaṃ paśyati,
kadācit bh ū yāṃso yadā mahāntaṃ parvataṃ paśyatyunmiṣitamātreṇa.
evaṃ śrotreṇa maśakameghādiśabdaśravaṇe ghoṣam.
manastvamūrttivadeveti parimāṇaparicchedaḥ sampradhāryate.
kathaṃ punareṣāṃ cakṣurādīndriyaparamāṇūnāṃ sanniveśaḥ?
cakṣurindriyaparamāṇavastāvadakṣitārakāyāmajājīpuṣpavadavasthitāḥ.
acchacarmāvacchaditāstu na vikīryante.
adharaurttayeṇa piṇḍavadavasthitā ityapare.
na cānyo 'nyamāvṛṇvanti; sphaṭikavadacchatvāt.
śrotrendriyaparamāṇavo bhūrjābhyantarāvasthitāḥ.
[09901-09921]$$ghrāṇendriyaparamāṇavo ghāṭābhyantare śalākāvat.
ādyāni trīṇīndriyāṇi mālāvatavasthitāni.
jihvendriyaparamāṇavo 'rdhacandravat.
vālāgramātraṃ kila madhyajihvāyāṃ jihvendriyaparamāṇubhirasphuṭam.
kāyendriyaparamāṇavaḥ kāyavadavasthitāḥ.
strīndriyaparamāṇavo bherīkaṭāhavat.
puruṣendriyaparamāṇavo ' ṅguṣṭhavat.
tatra cakṣurindriyaparamāṇavaḥ kadācit sarve sabhāgā bhavanti,
kadācideke sabhāgāḥ,
eke tatsabhāgāḥ.
evaṃ yāvajjihvendriyaparamāṇavaḥ.
kāyendriyaparamāṇavastu sarve sabhāgā na bhavanti.
pradīptanarakābhyantarāvaruddhānāmapi hyaparimāṇāḥ kāyendriyaparamāṇavastatsabhāgā bhavanti.
sa kila vijñānotpattāvāśrayo viśīryeta.
na caika indriyaparamāṇurviṣayaparamāṇurvā vijñānaṃ janayati;
sañcitāśrayālambanatvāt pañcānāṃ vijñānakāyānām.
ata evānidarśanaḥ paramāṇuḥ;
adṛśyatvāt.
ya ime ṣaḍvijñānadhātava uktāścakṣurvijñānaṃ yāvanmanovijñānam,
kimeṣāṃ yathā viṣayo varttamānaḥ pañcānāṃ caramasya trikālaḥ,
evamāśrayo 'pi,
netyāha.
kiṃ tarhi?
caramasyāśrayo 'tītaḥ pañcānāṃ sahajaśca taiḥ. 44 .
manovijñānadhātoḥ samanantaraniruddhaṃ mana āśrayaḥ.
atītaśceti caśabdaḥ.
tatra cakṣurvijñānasya cakṣuḥ sahaja āśrayo yāvat kāyavijñānasya kāyaḥ.
atītaḥ punare ṣ āmāśrayo mana ityapyete pañca vijñānakāyā indriyadvayāśrayāḥ.
ata evocyate——
“yaścakṣurvijñānasyāśrayabhāvena samanantarapratyayabhāvenāpi sa tasya”
iti catuṣkoṭikaḥ.
[09921-10010]$$prathamā koṭiścakṣuḥ,
dvitīyā samanantarātītaścaitasiko dharmadhātuḥ,
tṛtīyā samantarātītaṃ manaḥ,
caturthī uktanirmuktā dharmāḥ.
evaṃ tāvat kāyavijñānasya svamindriyaṃ vaktavyam.
manovijñānasya pūrvapādakaḥ ——
yastāvadāśrayabhāvena samanantarapratyayabhāvenāpi saḥ.
syāt samanantarapratyayabhāvena nāśrayabhāvena.
samanantarātītaścaitasiko dharmadhāturiti.44.
kiṃ punaḥ kāraṇamubhayādhīnāyāṃ vijñānotpattau cakṣurādayaḥ evāśrayā ucyante, na rūpādayaḥ?
tadvikāravikāritvādāśrayāścakṣurādayaḥ.
dhātava ityadhikāraḥ.
cakṣurādīnāṃ hi vikāreṇa tadvijñānānāṃ vikāro bhavati;
anugrahopaghātapaṭumandatānuvidhānāt,
na tu rūpādīnāṃ vikāreṇa tadvikāraḥ.
tasmāt sādhīyaḥ —— tadadhīnatvāt ta ev ā śray ā ḥ, na rūpādayaḥ.
[10101-10115]$$kiṃ punaḥ kāraṇam —— rūpādayaśca tairvijñāyante cakṣurvijñānaṃ cocyate yāvanmanovijñānam,
na punā rūpavijñānaṃ yāvaddharmavijñānamiti?
ya ete cakṣurādaya āśrayāḥ, eṣām——
ato 'sādhāraṇatvācca vijñānaṃ tairnirucyate.45.
kathamasādhāraṇatvam?
na hi cakṣuranyasya vijñānasyāśrayībhavitumutsahate.
rūpaṃ tu manovijñānasyālambanībhavatyanyacakṣurvijñānasyāpīti.
evaṃ yāvat kāyo veditavyaḥ.
tasmādāśrayabhāvādasādhāraṇatvācca vijñānaṃ taireva nirdiśyate, na rūpādibhiḥ.
yathā bherīśabdo yavāṅkura iti.
atha yatra kāye sthitaścakṣuṣā rūpāṇi paśyati,
kiṃ tāni kāyacakṣ ū rūpavijñānānyekabhūmikānyeva bhavanti? āhosvidanyabhūmikānyapi?
āha —— sarveṣāṃ bhedaḥ.
kāmadhātūpapannasya svena cakṣuṣā svāni rūpāṇi paśyataḥ sarvaṃ svabhūmikaṃ bhavati.
tasyaiva svāni rūpāṇi prathamadhyānacakṣuṣā paśyataḥ kāyarūpe svabh ū mike vijñānacakṣuṣi tadbhūmike.
prathamadhyānabhūm ī ni paśyato rūpāṇi trīṇyapi tadbhūmikāni.
dvitīyadhyānacakṣuṣā svāni rūpāṇi paśyataḥ kāyarūpe svabhūmike cakṣustadbhūmikaṃ vijñānaṃ prathamadhyānabhūmikam.
prathamadhyānabhūmīni paśyato vijñānar ū pe tadbhūmike kāyaḥ kāmāvacar ā ścakṣurdvitīyadhyānabhūmikam.
dvitīyadhyānabh ū m ī ni paśyataścakṣūrūpe tadbhūmike kāyaḥ kāmāvacaro vijñānaṃ prathamabhūmikam.
evaṃ tṛtīyacaturthadhyānabhūmikena cakṣuṣā tadbhūmikādharabhūmikāni rūpāṇi paśyato yojayitavyam.
[10115-10219]$$prathamadhyānopapannasya svena cakṣuṣā svāni rupāṇi paśyataḥ sarvaṃ svabhūmikamadharāṇi paśyataḥ trayaṃ svabhūmikam.
dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣustadbhūmikam.
kāmāvacarāṇi paśyataḥ kāyavijñāne svabhūmike rūpāṇyadharāṇi cakṣustadbhūmikam.
dvitīyadhyānabhūmīni paśyataścakṣūrūpe tadbhūmike. śeṣaṃ svabhūmikam.
evaṃ tṛtīyādidhyānacakṣuṣā yojyam.
dvitīyādidhyānopapannasya svaparacakṣubhyāṃ svaparabhūmikāni rūpāṇi paśyato yathāyogaṃ yojayitavyam.45.
ayaṃ tu niyamaḥ ——
na kāyasyādharaṃ cakṣuḥ,
pañcabhūmikāni hi kāyacakṣūrūpāṇi kāmāvacarāṇi yāvaccaturthadhyānabhūmikāni.
dvibhūmikaṃ cakṣurvijñānam —— kāmāvacaram, prathamadhyānabhūmikaṃ ca.
tatra yadbhūmikaḥ kāyastadbhūmikaṃ cakṣuḥ, ū rdhvabhūmikaṃ vā cakṣurbhavati na tvadharabhūmikam.
yadbhūmikaṃ cakṣustadbhūmikam, adharabhūmikaṃ vā rūpaṃ viṣayo bhavati.
ū rdhvaṃ r ū paṃ na cakṣuṣaḥ.
na hi kadācidūrdhvabhūmikaṃ r ū pamadhobhūmikena cakṣuṣā draṣṭuṃ śakyate.
vijñānaṃ ca,
[10301-10309]$$ūrdhvaṃ na cakṣuṣo rūpavat.
asya rūpaṃ tu kāyasyobhe ca sarvataḥ.46.
asyetyanantaroktasya cakṣurvijñānasya rūpaṃ sarvato viṣayaḥ —— ūrdhvam, adhaḥ svabhūmau ca .
kāyasya cobhe rūpavijñāne sarvato bhavataḥ.46.
yathā cedaṃ cakṣuruktaṃ visteraṇa veditavyam,
tathā śrotraṃ
“na kāyasyādharaṃ śrotramūrdhvaṃ śabdo na ca śruteḥ.
vijñānaṃ cāsya śabdastu kāyasyobhe ca sarvataḥ.”
iti vistareṇa yojyam.
[10401-10414]$$trayāṇāṃ tu sarvam eva svabhūmikam.
ghrāṇajihvākāyadhātūnāṃ kāyaviṣayavijñānāni svabhūmikāny eva ——
ity utsargaviśeṣeṇa kṛtvā punar viśeṣaṇārtham apavāda ārabhyate ——
kāyavijñānam adharasvabhūmi,
kāyaḥ, kāyadhātuḥ, spraṣṭavyaṃ ca svabhūmikāny eva nityaṃ bhavanti.
kāyavijñānaṃ tu keṣāñ cit, svabhūmikam, yathā kāmadhātuprathamadhyānopapannānām. keṣāñ cid adharabhūmikam, yathā dvitīyādidhyānopapannānām iti.
aniyataṃ manaḥ.47.
kadā cit kāyamanovijñānadharmaiḥ samānabhūmikaṃ mano bhavati,
kadā cid ūrdhvādhobhūmikam.
pañcabhūmike ’pi kāye sarvabhūmikāni mana-ādīni bhavanti upapattikāle samāpattikāle yathāyogam iti visteraṇa samāpattinirdeśe kośasthāna etad ākhyāyiṣyate.
atibahugrandhabhāraparihārārthaṃ tu nêdānīṃ punar ākhyāyate,
alpaṃ ca prayojanam, mahāṃś ca śrama iti.47.
samāpta ānuṣaṅgikaḥ prasaṅgaḥ.
[10501-10518]$$idam idānīṃ vicāryate ——
aṣṭādaśānāṃ dhātūnāṃ ṣaṇṇāṃ ca vijñānānāṃ kaḥ kena vijñeyaḥ?
āha ——
pañca bāhyā dvivijñeyāḥ,
rūpaśabdagandharasaspraṣṭavyadhātavo yathāsaṅkhyaṃ cakṣuḥśrotraghrāṇajihvākāyavijñānair anubhūtā manovijñānena vijñāyante.
evam ete pratyekaṃ dvābhyāṃ vijñānābhyāṃ vijñeyā bhavanti.
śeṣās trayodaśa dhātavaḥ pañcānāṃ vijñānakāyānām aviṣayatvād ekena manovijñānena vijñeyā ity ākhyātaṃ bhavati.
eṣām aṣṭādaśānāṃ dhātūnāṃ madhye kati nityāḥ? katy anityāḥ?
na kaś cit sakalo ’sti nityo dhātuḥ,
api tu ——
nityā dharmā asaṃskṛtāḥ.
tena dharmadhātvekadeśo nityaḥ,
śeṣā anityāḥ.
katîndriyam, kati nêndriyam?
dharmārdha indriyaṃ ye ca dvādaśādhyātmikāḥ smṛtāḥ.1.48.
dvāviṃśatir indriyāṇy uktāni sūtre ——
cakṣurindriyam, śrotrendriyam, ghrāṇendriyam, jihvendriyam, kāyendriyam, mana-indriyam, strīndriyam, puruṣendriyam, jīvitendriyam, sukhendriyam, duḥkhendriyam, saumanasyendriyam, daurmanasyendriyam, upekṣendriyam, śraddhendriyam, vīryendriyam, smṛtīndriyam, samādhīndriyam, prajñendriyam, anājñātamājñāsyāmīndriyam, ājñendriyam, ājñātāvīndriyamiti.
[10601-10607]$$Ābhidhārmikās tu ṣaḍāyatanavyavasthānam ādṛtya jīvitendriyānantaraṃ mana-indriyaṃ paṭhanti;
sālambanatvāt.
tatra dharmārdha jīvitendriyādīny ekādaśendriyāṇi trayāṇāṃ ca bhāgaḥ; dharmadhātupradeśatvāt.
dvādaśānām ādhyātmikānāṃ cakṣurādayaḥ pañca svanāmoktāḥ,
sapta cittadhātavo mana-indriyaṃ strīpuruṣendriyaṃ kāyadhātupradeśa iti paścād vakṣyati.
śeṣāḥ pañca dhātavo dharmadhātupradeśaś ca nêndriyam iti siddham.
Abhidharmakośabhāṣye dhātunirdeśo nāma $$prathamaṃ kośasthānaṃ samāptam iti.$$ABHIDHARMAKOŚA$$ed. by Fan Jingjing (范晶晶)$$ $$© 2009 Research Institute of Sanskrit Manuscripts & Buddhist Literature, Peking University$$dvitīyaṃ kośasthānam$$第二品$$(indriyanirdeśaḥ)$$分別根品$$uktānīndriyāṇi|
kaḥ punar indriyārthaḥ?
“idi paramairśvaye”, tasya indantīti indriyāṇi|
ata ādhipatyārtha indriyārthaḥ|
kasya caiṣāṃ kvādhipatyam?
caturṣvartheṣu pañcānāmādhipatyaṃ,
cakṣuḥ śrotrayostāvat pratyekaṃ caturṣvartheṣvādhipatyam;
ātmabhāvaśobhāyāmandhabadhirayorakāntarūpatvāt|
ātmabhāvaparikarṣaṇe dṛṣṭvā śrutvā ca viṣamaparivarjanāt|
cakṣuḥśrotravijñānayoḥ sasamprayogayorupattau|
rūpadarśanaśabdaśravaṇayoścāsādhāraṇakāraṇatve|
ghrāṇajihvākāyānāmātmabhāvaśobhāyāṃ pūrvavat;
ātmabhāvaparikarṣaṇe taiḥ kavalīkārāhāraparibhogāt|
ghrāṇādivijñānānāṃ sasamprayogāṇāmutpattau|
gandhaghrāṇarasāsvādanaspraṣṭavyasparśanānāṃ cāsādhāraṇakāraṇatva iti|
dvayoḥ kila| caturṇṇāṃ,
strī-puruṣa-jīvita-manaindriyāṇāṃ dvayorarthayoḥ$$pratyekamādhipatyam|
strīpuruṣendriyayostāvat sattvabhedavikalpayoḥ|
tatra sattvabhedaḥ ——
strī, puruṣa iti|
sattvavikalpaḥ stanādisaṃsthānasvarācārānyathātvam|
saṃkleśavyavadānayorityapare|
tathā hi ——
tadviyuktavikalānāṃ ṣaṇḍhapaṇḍakobhayavyañjanānāmasaṃvarānantaryakuśalamūlasamucchedā na bhavanti,
saṃvaraphalaprāptivairāgyāṇi ceti|
jīvitendriyasya nikāyasabhāgasambandhasādhāraṇayoḥ|
manaindriyasya punarbhavasambandhavaśibhāvānuvarttanayoḥ|
tatra punarbhavasambandhe yathoktam ——
“gandharvasya tasmin samaye dvayościttayoranyatarānyataracittaṃ sammukhībhūtaṃ bhavati ——
anunayasahagataṃ vā,
pratighasahagataṃ vā ”iti|
vaśibhāvānuvarttane yathoktam ——
“cittenāyaṃ loko nīyate ” iti vistaraḥ|
yat punaḥ sukhādīndriyapañcakam,
yāni cāṣṭau śraddhādīni,
teṣāṃ pañcakāṣṭānāṃ saṃkleśavyavadānayoḥ|1||
ādhipatyaṃ yathākramaṃ pañcānāṃ sukhādīnāṃ saṃkleśe;
rāgādīnāṃ tadanuśāyitvāt|
śraddhādīnāṃ vyavadāne|
tairhi vyavadāyate|
vyavadāne ’pi sukhādīnāmādhipapatyamityapare|
“yasmāt sukhitasya cittaṃ samādhīyate” ityuktaṃ sutre|
duḥkhopaniṣacchradhāṣaṇnaiṣkramyāśritāḥ saumanasyādaya iti vaibhāṣikāḥ|
apare punarāhuḥ ——
naivam;cakṣuḥśrotrābhyāmātmabhāvaparikarṣaṇaṃ vijñāya viṣamaparihārāt| vijñāne tu tayorādhipatyam|
nāpi vijñānādanyarūpadarśanaṃ śabdaśravaṇaṃ vā ’sti;
yatastayorasādhāraṇakāraṇatve pṛthagādhipatyaṃ yujyeta|
tasmānnaivameṣāmindriyatvam||1||
kathaṃ tarhi ?
svārthopalabdhyādhipatyāt sarvasya ca ṣaḍindriyam|
cakṣurādīnāṃ pañcānāṃ svasya svasyārthasyopalabdhāvādhipatyam|
manasaḥ punaḥ sarvārthopalabdhāvādhipatyam|
ata etāni ṣaṭ pratyekamindriyam|
nanu cārthānāmapyatrādhipatyam ?
nādhipatyam|
adhikaṃ hi prabhutvaṃ = ādhipatyam|
cakṣuṣaścakṣūrūpopalabdhāvadhikamaiśvaryam;
sarvarūpopalabdhau sāmānyakāraṇatvāt tatpaṭumandatādyanuvidhānāccopalabdheḥ|
na rūpasya;
tadviparyayāt|
evaṃ yāvat manaso dharmeṣu yojyam|
strītvapuṃstvādhipatyatāttu kāyāt strīpuruṣendriye||2||
kāyendriyādeva strīpuruṣendriye pṛthak vyavasthāpyete; nārthāntarabhūte|
kaścidasau kāyendriyabhāga upasthapradeśo yaḥ strīpuruṣendriyākhyāṃ pratilabhate; yathākramaṃ strītvapuṃstvayorādhipatyāt|
tatra strībhāvaḥ —— stryākṛtisvaceṣṭābhiprāyāḥ,
etaddhi striyāḥ strītvam|
puṃbhāvaḥ —— puruṣākṛtiḥ svaraceṣṭā abhiprāyāḥ,
etaddhi puṃsaḥ puṃstvam|
nikāyasthitisaṃkleśavyavadānādhipatyataḥ|
jīvitaṃ vedanāḥ pañca śraddhādyāścendriyaṃ matāḥ||3||
nikāyasabhāgasthitau jīvitendriyasyādhipatyaṃ saṃkleśe vedanānām|
tathā hi ——
“sukhāyāṃ vedanāyāṃ rāgo ’nuśete, duḥkhāyāṃ pratighaḥ,$$aduḥkhāsukhāyāmavidyā” ityuktaṃ sūtre|
vyavadāne śraddhādīnāṃ pañcānām|
tathā hi taiḥ kleśāśca viṣkambhyante, mārgaścāvāhyate|
ata ete ’pi pratyekamindriyamiṣṭāḥ||3||
ājñāsyāmyākhyamājñākhyamājñātāvīndriyaṃ tathā|
uttarottarasamprāptinirvāṇādyādhipatyataḥ||4||
pratyekamindriyamityupadarśanārthaṃ tathāśabdaḥ|
tatrājñāsyāmīndriyasyājñendriyasya prāptāvādhipatyam|
ājñendriyasyājñātāvīndriyaprāptau, ājñātāvīndriyasya parinirvāṇe|
na hyavimuktacittasyāsti parinirvāṇamiti|
ādiśabdo ’nyaparyāyadyotanārthaḥ|
katamo ’nyaḥ paryāyaḥ ?
darśanaheyakleśaparihāṇaṃ pratyājñāsyāmīndriyasyādhipatyam|
bhāvanāheyakleśaprahāṇaṃ pratyājñendriyasya|
dṛṣṭadharmasukhavihāraṃ pratyājñātāvīndriyasya;
vimuktiprītisukhapratisaṃvedanāditi||
ādhipatyādindriyatve ’vidyādīnāmupasaṅkhyānaṃ karttavyam ?
avidyādīnāmapi hi saṃskārādiṣvādhipatyam,
ata eṣāmapīndriyatvamupasaṅkhyātavyam?
vāgādīnāṃ ca;
vākpāṇipādapāyūpasthānāmapi cendriyatvamupasaṅkhyātavyam;
vacanādānaviharaṇotsargānandeṣvādhipatyāt ?
na khalūpasaṅkhyātavyam;
yasmādiheṣṭam——
cittāśrayastadvikalpaḥ sthitiḥ saṃkleśa eva ca |
sambhāro vyavadānaṃ ca yāvatā, tāvadindriyam||5||
tatra cittāśrayaḥ ṣaḍindriyāṇi|
etacca ṣaḍāyatanaṃ maulaṃ sattvadravyam|
tasya strīpuruṣavikalpaḥ strīpuruṣendriyābhyāṃ sthitirjīvitendriyeṇa,
saṃkleśo vedanābhiḥ|
vyavadanasambharaṇaṃ pañcabhiḥ,
vyavadānaṃ tribhiḥ|
ato nāvidyādīnāmindriyatvamiṣṭam|
pravṛtterāśrayotpattisthitipratyupabhogataḥ|
caturdaśa tathānyāni nivṛtterindriyāṇi vā||6||
matavikalpārtho vāśabdaḥ|
apare punarāhuḥ ——
pravṛtterāśrayaḥ ṣaḍindriyāṇi|
utpattiḥ strīpuruṣendriye; tata utpatteḥ|
sthitirjīvitendriyam; tenāvasthānāt|
upabhogo vedanādibhiḥ|
ata etāni caturdaśendriyāṇi|
tenaiva prakāreṇa nivṛtteranyāni|
śraddhādayo hi nivṛtterāśrayāḥ|
ājñāsyāmīndriyaṃ prabhavaḥ,
sthitirājñendriyam,
upabhoga ājñātāvīndriyaṃ,
etāvantyevendriyāṇi|
ata eva caiṣāmeṣo ’nukramaḥ|
vācastu nendriyatvam;
vacane śikṣāviśeṣāpekṣatvāt|
pāṇipādasya cādānaviharaṇādananyatvāt|
tadeva hi tadanyathā anyatra cotpannamādānaṃ viharaṇaṃ cocyate$$vināpi ca pāṇipādenādānaviharaṇāduragaprabhṛtīnām|
pāyorapi nendriyatvam;
utsarge gurudravyasyākāśe sarvatra patanāt|
vāyunā ca tatpreraṇāt|
upasthasyāpi nendriyatvam;
ānande strīpuruṣendriyakṛtaṃ hi tat saukhyamiti|
kaṇṭhadantākṣivartmāṅguliparvaṇāmapi cābhyavaharaṇacarvaṇonmeṣanimeṣākuñcanavikāśakriyāsvindriyatvaṃ prasajyeta,
sarvasya vā kāraṇabhūtasya svasyāṃ kriyāyām|
ityayuktaṃ vāgādīnāmindriyatvam||6||
tatra cakṣurādīnāṃ puruṣendriyaparyantānāṃ kṛto nirdeśaḥ|
jīvitendriyasya viprayuktatvād viprayukteṣveva kariṣyate|
sukhādīnāmājñāsyāmīndriyādīnāṃ ca kartavyaḥ|
so ’yaṃ kriyate ——
duḥkhendriyamasātā yā kāyikī vedanā,
asātetyupaghātikā, duḥkhetyarthaḥ|
sukham|
sātā，
sukhendriyaṃ kāyikī sātā vedanā|
sātetyanugrāhikā,
sukhetyarthaḥ|
dhyāne tṛtīye tu caitasī sā sukhendriyam||7||
tṛtīye tu dhyāne saiva sātā vedanā caitasī sukhendriyam|
nahi tatra kāyikī vedanāsti;
pañcavijñānakāyābhāvāt||7||
anyatra sā saumanasyaṃ,
tṛtīyād dhyānādanyatra kāmadhātau prathame dvitīye ca dhyāne sā caitasikī sātā vedanā saumanasyendriyam|
tṛtīye tu dhyāne prītivītarāgatvāt sukhendriyameva sā,
na saumanasyendriyam|
prītirhi saumanasyam|
asātā caitasī punaḥ|
daurmanasyam,
upekṣā tu madhyā,
naivasātānāsātā aduḥkhasukhā vedanā madhyetyucyate|
sopekṣendriyam|
kiṃ kāyikī caitasikī ?
ityāha ——
ubhayī,
kiṃ punaḥ kāraṇam——iyamabhisamasyaikamindriyaṃ kriyate ?
avikalpanāt||8||
caitasikaṃ hi sukhaduḥkhaṃ prāyeṇa vikalpanādutpadyate,
na tu kāyikam;
viṣayavaśādarhatāmapyutpatteḥ|
atastayorindriyatvena bhedaḥ|
upekṣā tu svarasenaivāvikalpayata evotpadyate kāyikī caitasikī vetyekamindriyaṃ kriyate|
anyathā ca kāyikaṃ sukhamanugṛhṇāti, anyathā caitasikam|
evaṃ duḥkhamanyathā kāyikamupahantyanyathā caitasikam|
upekṣāyāṃ naiṣa vikalpo ’sti,
ata upekṣaṇaṃ pratyavikalpanādabhedaḥ|
dṛgbhāvanā ’śaikṣapathe nava trīṇi,
manaḥsukhasaumanasyopekṣāḥ, śraddhādīni ca pañca ——
tāni navendriyāṇi triṣu mārgeṣu trīṇīndriyāṇyucyante ——
darśanamārge anājñātamājñāsyāmīndriyam,
bhāvanāmārge ājñendriyam,
aśaikṣamārge ājñātāvīndriyamiti|
kiṃ kāraṇam ?
darśanamārge hyanājñātamājñātuṃ pravṛttaḥ|
bhāvanāmārge nāstyapūrvamājñeyaṃ tadeva tvājānāti śeṣānuśayaprahāṇārtham|
aśaikṣamārge tvājñātamityavagama ājñātāvaḥ,
so ’syāstīti ājñātāvī|
ājñātamavituṃ śīlamasyeti vā; kṣayānutpādijñānalābhāt|
“dukhaṃ me parijñātaṃ na punaḥ parijñātavyam” iti tathā bhūtasyendriyamājñātāvīndriyam||
svabhāvanirdeśaṃ kṛtvā prakārabhedo vaktavyaḥ ——
kati sāsravāṇi, katyanāsravāṇi indriyāṇītyevamādi|
tatra tāvad yadetadanantaroktamājñāsyāmīndriyādikam,
etat ——
amalaṃ trayam|
anāsravamityarthaḥ|
malānāmāsravaparyāyatvāt|
rūpīṇi jīvitaṃ duḥkhe sāsravāṇi,
rūpīṇi saptendriyāṇi jīvitendriyaṃ duḥkhadaurmanasyendriye caikāntasāsravāṇi|
rūpīṇi punaḥ sapta cakṣuḥśrotraghrāṇajihvākāyastrīpuruṣendriyāṇi rūpaskandhasaṃgrahāt|
dvidhā nava||9||
manaḥsukhasaumanasyāpekṣāḥ śraddhādīni ca pañca etāni navendriyāṇi sāsravāṇi, anāsravāṇyapi|
anāsravāṇyeva śraddhādīni —— ityeke|
uktaṃ hi bhagavatā ——
“yasyemāni pañcendriyāṇi sarveṇa sarvāṇi na santi tamahaṃ bāhyaṃ pṛthagjanapakṣāvasthitaṃ vadāmi ” iti|
nedaṃ jñāpakam;
teṣāmanāsravatvamadhikṛtya vacanāt|
tathā hyāryapudgalavyavasthānaṃ kṛtvā ‘yasyenāni ’ ityāha|
pṛthagjano vā dvividhaḥ ——
ābhyantarakaścāsamucchinnakuśalamūlaḥ,
bāhyakaśca samucchinnakuśalamūlaḥ|
tamadhikṛtyāha ——
“bāhyaṃ pṛthagjanapakṣāvasthitaṃ vadāmi” iti|
uktaṃ ca sūtre ——
“santi ca sattvā loke jātā loke vṛddhāstīkṣṇendriyā api madhyendriyā api mṛdvindriyā api ityapravarttita eva dharmacakre ”|
tasmāt santyeva sāsravāṇi śraddhādīni|
punaścoktam ——
“yāvaccāhameṣāṃ pañcānāmindriyāṇāṃ samudayaṃ cāstaṅgamaṃ ca svādaṃ cādīnavaṃ ca nissaraṇaṃ ca yathābhūtaṃ nādhyajñāsiṣaṃ na tāvadahasmāt sadevakāllokād ” iti vistaraḥ|
na cānāsravāṇāmeṣa parīkṣāprakāraḥ||9||
katīndriyāṇi vipākaḥ ? kati na vipākaḥ ?
ekāntena tāvat ——
vipāko jīvitaṃ
atha yadarhan bhikṣurāyuḥsaṃskārān sthāpayati tajjīvitendriyaṃ$$vipākaḥ ?
śāstre uktam ——
“kathamāyuḥsaṃskārān sthāpayati ?
arhan bhikṣuḥ ṛddhimāṃścetovaśitvaṃ prāptaḥ saṅghāya vā pudgalāya vā pātraṃ vā cīvaraṃ vā anyatamānyatamaṃ vā śrāmaṇakaṃ jīvitapariṣkāraṃ vā dattvā tat praṇidhāya prāntakoṭikaṃ caturthaṃ dhyānaṃ samāpadyate|
sa tasmāt vyutthāya cittamutpādayati vācaṃ ca bhāṣate ——
‘yanme bhogavipākaṃ karma tadāyurvipākaṃ bhavatu ’ iti tasya $$yad bhogavipākaṃ tadāyurvipākaṃ bhavati|
yeṣāṃ punarayamabhiprāyaḥ ——vipākoccheṣa vipacyata iti|
ta āhuḥ ——
“pūrvajātikṛtasya karmaṇo vipākoccheṣam|
sa bhāvanābalenākṛṣya pratisaṃvedayate ” iti|
kathamāyuḥsaṃskārānutsṛjati ?
tathaiva dānaṃ dattvā praṇidhāya prāntakoṭikaṃ caturthaṃ dhyānaṃ samāpadyate ——
‘yanme āyurvipākaṃ tad bhogavipākaṃ bhavatu ’ iti|
tasya tathā bhavati|
bhadantaghoṣakastvāha——
“tasminneva āśraye rūpāvacarāṇi mahābhūtāni dhyānabalena sammukhīkarotyāyuṣo ’nukūlāni vairodhikāni ca|
evamāyuḥsaṃskārān sthāpayati, evamutsṛjati ”iti|
evaṃ tu bhavitavyam——
samādhiprabhāva eva sa teṣāṃ tādṛśo yena pūrvakarmajaṃ sthitikālāvedhamindriyamahābhūtānāṃ vyāvarttayanti,
apūrvaṃ ca samādhijamāvedhamākṣipanti|
tasmānna tajjīvitendriyaṃ vipākam,
tato ’nyat tu vipākaḥ|
praśnāt praśnāntaramupajāyate ——
kimarthamāyuḥsaṃskārānadhitiṣṭhanti?
parahitārtham,
śāsanasthityarthaṃ ca|
te hyātmanaḥ kṣīṇamāyuḥ paśyanti,
na ca tatrānyaṃ śaktaṃ paśyanti|
atha kimarthamutsṛjanti?
alpaṃ ca parahitaṃ jīvite paśyanti rogādibhūtaṃ cātmabhavam|
yathoktam ——
“sucīrṇe brahmacarye ’smin mārge caiva subhāvite|
tuṣṭa āyuḥkṣayāt bhavati rogasyāpagame yathā||”iti|
athaitadāyuḥsaṃskārāṇāṃ sthāpanārthamutsarjanaṃ vā kva kasya ca veditavyam ?
manuṣyeṣveva triṣu dvīpeṣu strīpuruṣayorasamayavimuktasyārhataḥ prāntakoṭikadhyānalābhinaḥ|
tasya hi samādhau ca vaśitvam|
kleśaiścānupastabdhā santatiḥ|
sūtra uktam ——
“ bhagavān jīvitasaṃskārānadhiṣṭhāyāyuḥsaṃskārānutsṛṣṭavān| ”
teṣāṃ ko viśeṣaḥ ?
na kaścidityeke|
tathā hyuktam ——
“ jīvitendriyaṃ katamat ?
traidhātukamāyuḥ iti|
pūrvakarmaphalamāyusaṃskārāḥ, pratyutpannakarmaphalaṃ jīvitasaṃskārā ityapare|
yairvā nikāyasabhāgasthitista āyuḥsaṃskārāḥ|
yaistu kālāntaraṃ jīvati te jīvitasaṃskārā iti|
bahuvacanaṃ bahūnāmāyurjīvitasaṃskārāṇām utsarjanādhiṣṭhāt|
na hyekasya kṣaṇasyotsarjanamadhiṣṭhānaṃ cāsti|
na ca kālāntarasthāvaramekamāyurdravyaṃ na bhavatīti dyotanārthamityeke|
bahuṣveva saṃskāreṣvāyurākhyā| naikamāyurnāma dravyamasti;
anyathā hi naiva saṃskāragrahaṇamakariṣyadityapare|
kimarthaṃ punarbhagavatā āyuḥsaṃskārā utsṛṣṭāśca,
adhiṣṭhitāśca ?
maraṇavaśitvajñāpanārthamutsṛṣṭāḥ,
jīvitavaśitvajñāpanārthamadhiṣṭhitāḥ ——
traimāsyameva nordhvam;
vineyakāryābhāvāt|
yaccāpi tat pratijñātam ——
“evambhāvitairahaṃ caturbhirṛddhipādairākāṃkṣan kalpamapitiṣṭheyam, kalpāvaśeṣamapi”iti,
tasyāpi sampādanārtham|
skandhamaraṇamārayornirjayārthamiti vaibhāṣikāḥ|
bodhimūle kleśadevaputramārau nirjitāviti|
niṣṭhitamānuṣaṅgikam||
prakṛtamevārabhyate ——
dvedhā dvādaśa,
katamāni dvādaśa ?
antyāṣṭakādṛte|
daurmanasyācca,
antyamaṣṭakaṃ śraddhādīni daurmanasyaṃ ca varjayitvā|
jīvitendriyādanyāni dvādaśa dvividhāni indriyāṇi——
vipākaścāvipākaśca|
tatra cakṣurādīni saptaupacayikāni avipākaḥ,
śeṣāṇi vipākaḥ|
manoduḥkhasukhasaumanasyopekṣendriyāṇi kuśalakliṣṭāni,
tānyavipākaḥ|
eryāpathikaśailpasthānikanairmāṇikāni ca yathāyogam|
śeṣāṇi vipākaḥ|
jīvitendriyaṃ cakṣurādīni dvādaśa hitvā śeṣāṇyavipāka iti siddham|
yadi daurmanasyendriyaṃ na vipāka iti,
sūtraṃ kathaṃ nīyate ——
“trīṇi kāryāṇi ——
saumanasyavedanīyaṃ karma,
daurmanasyavedanīyaṃ karma,
upekṣāvedanīyaṃ karma ” iti ?
samprayogavedanīyatāmadhikṛtyoktam|
daurmanasyena samprayuktaṃ karma daurmanasyavedanīyam,
yathā——
sukhasamprayuktaḥ sparśaḥ sukhavedanīyaḥ|
saumanasyopekṣāvedanīye api tarhi karmaṇī evaṃ bhaviṣyataḥ ?
yathecchasi tathāstu|
samprayoge ‘pi na doṣaḥ,
vipāke ’pi na dosaḥ|
agatyā hyetadevaṃ gamyeta|
kā punaratra yuktiḥ ——
daurmanasyaṃ na vipāka iti ?
daurmanasyaṃ hi parikalpaviśeṣairutpādyate ca,
vyutpādyate ca, vyupaśāmyate ca |
na caivaṃ vipākaḥ|
saumanasyamapyevaṃ na syād vipākaḥ|
yadi tarhi daurmanasyaṃ vipākaḥ syād,
ānantaryakāriṇāṃ tannimittaṃ daurmanasyotpādāttatkarma vipākaṃ syāt|
saumanasyamapyevaṃ|
yadi saumanasyaṃ vipākaḥ syāt,
puṇyakāriṇāṃ tannimittaṃ saumanasyotpādāt tatkarma vipakvaṃ syāt|
vītarāgādīnāṃ tarhi daurmanasyāsambhavāt|
na caivaṃ vipākaḥ|
saumanasyamapyeṣāmavyākṛtaṃ kīdṛśaṃ vipākaḥ syāt?
yādṛśaṃ tādṛśamastu|
sati tu sambhave saumanasyasyāsti vipākāvakāśaḥ,
na daurmanasyasya|
sarvathā ’pyasamudācārāditi nāstyevaṃ daurmanasyaṃ vipāka iti vaibhāṣikāḥ|
tatra jīvitendriyāṣṭamāni sugatau kuśalasya vipākaḥ,
durgatāvakuśalasya|
manaindriyamubhayorubhayasya|
sukhasaumanasyopekṣendriyāṇi kuśalasya|
duḥkhendriyamakuśalasya|
sugatāvubhayavyaṅjanasyākuśalena tatsthānapratilambhaḥ|
na tvindriyasya kuśalākṣepāt|
gatametad||
idaṃ nu vaktavyam ——
katīndriyāṇi savipākāni ?
katyavipākāni?
yadetat daurmanasyamanantaroktam
tattvekaṃ savipākaṃ,
tadekaṃ savipākameva|
tuśabda evakārārtho bhinnakamaśca veditavyaḥ|
na hi tadavyākṛtamasti,
nāpyanāsravam;
asamāhitatvāt|
ato nāstyavipākaṃ daurmanasyam||
daśa dvidhā||10||
savipākāni, avipākāni ca|
katamāni daśa ?
mano ’nyavittiśraddhādīni,
anyavittigrahaṇāt daurmanasyādanyat veditaṃ gṛhyate|
śraddhādīni śraddhāvīryasmṛtisamādhiprajñāḥ|
tatra manaḥsukhasaumanasyopekṣā akuśalāḥ kuśalāḥ sāsravāśca savipākāḥ|
anāsravā avyākṛtāścāvipākāḥ|
duḥkhendriyaṃ kuśalākuśalaṃ savipākam|
avyākṛtamavipākam|
śraddhādīni sāsravāṇi savipākāni|
anāsravāṇyavipākāni|
anyadavipākamiti siddham||
kati kuśalāni ?
katyakuśalāni ?
katyavyākṛtāni ?
ekāntena tāvat ——
aṣṭaka kuśalaṃ,
pañca śraddhādīni,
trīṇi cājñāsyāmīndriyādīni|
dvidhā| daurmanasyaṃ
kuśalaṃ ca, akuśalaṃ ca|
mano ’nyā ca vittistredhā,
kuśalākuśalāvyākṛtāni|
anyadekadhā||11||
kiñcidanyat|
jīvitāṣṭamaṃ| cachurādi|
etadavyākṛtameva||
katamadindriyaṃ katamadhātvāptameṣāmindriyāṇām ?
kāmāptamamalaṃ hitvā,
kāmapratisaṃyuktaṃ tāvadindriyaṃ veditavyam|
ekāntānāsravamājñāsyāmīndriyāditrayaṃ hitvā|
taddhyapratisaṃyuktameva|
rūpāptaṃ strīpumindriye|
duḥkhe ca hitvā,
‘amalaṃ ca’ hitvā varttate|
duḥkhe iti duḥkhadaurmanasye|
tatra maithunadharmavairāgyādaśobhākaratvācca rūpadhātau strīpuruṣendriye na staḥ|
kathamidānīṃ puruṣāsta ucyante ?
kvocyante ?
sūtre ——
“asthānamanavakāśo yat strī brahmatvaṃ kārayiṣyati|
nedaṃ sthānaṃ vidyate yat puruṣa” iti|
anyaḥ puruṣabhāvo ’sti yaḥ kāmadhātau puruṣāṇāṃ bhavati|
duḥkhendriyaṃ nāsti āśrayasyācchatvād,
akuśalābhāvācca|
daurmanasyendriyaṃ nāsti,
śamathasnigdhasantānatvādāghātavastvabhāvācca|
ārūpyāptaṃ sukhe cāpohya rūpi ca ||12||
‘strīpumindriye duḥkhe cāmalaṃ ca hitvā ’iti varttate|
kimavaśiṣyate ?
manojīvitopekṣendriyāṇi śraddhādīni ca pañca|
etānyarūpyapratisaṃyuktāni santi,
nānyāni||12||
katīndriyāṇi darśanaprahātavyāni ?
kati bhāvanāprahātavyāni ?
katyaprahātavyāni ?
mano vittitrayaṃ tredhā,
katamad vittitrayam？
sukhasaumanasyopakṣāḥ|
dviheyā durmanaskatā|
daurmanasyaṃ dvābhyāṃ praheyaṃ darśanabhāvanābhyām|
nava bhāvanayā,
‘heyāni’ ityadhikāraḥ|
jīvitāṣṭamāni cakṣurādīni duḥkhendriyaṃ ca bhāvanāheyānyeva|
pañca tvaheyānyapi,
śraddhādīni pañca bhāvanāheyānyapi,
aheyānyapi;
sāsravānāsravatvād|
na trayam||13||
trayaṃ naiva praheyamājñāsyāmīndriyādikam;
anāsravatvāt|
nahi nirdoṣaṃ prahāṇārham||13||
uktaḥ prakārabhedaḥ||
lābha idānīṃ vaktavyaḥ ——
katīndriyāṇi kasmin dhātau vipākaḥ prathamato labhyante?
kāmeṣvādau vipākau dve labhyete,
kāyendriyam, jīvitendriyaṃ ca|
te punaḥ —— nopapādukaiḥ|
upapādukapratiṣedhādaṇḍaja-jarāyuja-saṃsvedajairiti veditavyam|
kasmānna manaupekṣendriye ?
pratisandhikāle tayoravaśyaṃ kliṣṭatvāt|
athopapādukaiḥ kati labhyante ?
taiḥ ṣaḍ vā,
yadyavyañjanā bhavanti,
yathā prāthamakalpikāḥ|
katamāni ṣaṭ ?
cakṣuḥśrotraghrāṇajihvākāyajīvitendriyāṇi|
sapta vā,
yadyekavyañjanā bhavanti,
yathā devādiṣu|
aṣṭau vā,
yadyubhayavyañjanā bhavanti|
kiṃ punarubhayavyañjanā apyupapādukā bhavanti ?
bhavantyapāyeṣu|
evaṃ tāvat kāmadhātau|
atha rūpadhātāvārūpyadhātau ca katham ?
ityāha ——
ṣaḍ rūpeṣu，
kāmapradhānatvāt kāmadhātuḥ ‘kāmāḥ’iti nirdiśyate|
rūpapradhānatvād ‘rūpāṇi’ iti rūpadhāturnirdiśyate|
sūtre ‘pyuktam——
“ ye ’pi te śāntā vimokṣā atikramya rūpāṇyārūpyāḥ ” iti|
tatra rūpadhātau ṣaḍindriyāṇi vipākaḥ prathamato labhyante|
yānyeva kāmadhātāvavyañjanairupapādukaiḥ|
ekamuttare||14||
rūpadhātorārūpyadhāturuttaraḥ|
samāpattitaśca paratvād,
upapattitaśca pradhānataratvāt|
tasmin ekameva jīvitendriyaṃ vipākaḥ prathamato labhyate,
nānyat||
ukto lābhaḥ||
tyāga idānīṃ vaktavyaḥ ——
kasmin dhātau mriyamāṇaḥ katīndriyāṇi nirodhayatīti ?
nirodhayatyuparamannārūpye jīvitaṃ manaḥ| upekṣā caiva rūpe ’ṣṭau,
rūpadhātau mriyamāṇo ’ṣṭau nirodhayati ——
tāni ca trīṇi,
cakṣurādīni pañca|
sarve hyupapādukāḥ samagrendriyā upapadyante, mriyante ca|
kāme daśa navāṣṭa vā||15||
kāmadhātau mriyamāṇa ubhayavyañjano daśendriyāṇi nirodhayati ——
tāni cāṣṭau, strīpuruṣendriye ca|
ekavyañjano nava|
avyañjano ’ṣṭau|
sakṛnmaraṇa eṣa nyāyaḥ||15||
kramamṛtyostu catvāri,
krameṇa tu mriyamāṇaścatvārīndriyāṇi nirodhayati ——
kāyajīvitamanaupekṣendriyāṇi|
na hyeṣāṃ pṛthagnirodhaḥ|
eṣa ca nyāyaḥ kliṣṭāvyākṛtacittasya maraṇe veditavyaḥ|
yadā tu kuśale cetasi sthito mriyate, tadā ——
śubhe sarvatra pañca ca |
kuśale cetasi mriyamāṇaḥ sarvatra yathoktamindriyāṇi nirodhayati ——
śraddhādīni ca pañcādhikāni|
eṣāṃ hi kuśale cetasyavaśyambhāvaḥ|
evamārūpyeṣvaṣṭau nirodhayati,
rūpeṣu trayodaśa ——
iti vistareṇa gaṇanīyam||
indriyaprakaṇe sarva indriyadharmā vicāryante ——
atha katamacchrāmaṇyaphalaṃ katibhirindriyaiḥ prāpyate ?
navāptirantyaphalayoḥ,
navabhirindriyaiḥ prāptirantyaphalayoḥ|
ke punarantye ?
srotaāpattiphalam, arhattvaṃ ca |
ke madhye ?
sakṛdāgāmiphalam, anāgāmiphalaṃ ca|
tatra srotaāpattiphalasya śraddhādibhirājñātāvīndriyavarjyairmana upekṣendriyābhyāṃ ceti navabhiḥ|
ājñāsyāmīndriyamānantaryamārge veditavyam,
ājñendriyaṃ ca vimuktimārge|
ubhābhyāṃ hi tasya prāptirvisaṃyogaprāpterāvāhakasanniśrayatvādvā yathākramam|
arhattvamasya punaḥ —— śraddhādibhiḥ,
ājñāsyāmīndriyavarjyairmanaindriyeṇa,
sukhasaumanasyopekṣendriyāṇāṃ cānyatameneti navabhiḥ|
saptāṣṭanavabhirdvayoḥ||16||
sakṛdāgāmyanāgāmiphalayoḥ pratyekaṃ saptabhiraṣṭabhirnavabhiścendriyaiḥ prāptiḥ|
kathaṃ kṛtvā ?
sakṛdāgāmiphalaṃ tāvad yadyānupūrvīkaḥ prāpnoti,
sa ca laukikena mārgeṇa,
tasya saptabhirindriyaiḥ prāptiḥ——
pañcabhiḥ śraddhādibhiḥ, upekṣāmanaindriyābhyāṃ ceti|
atha lokottareṇa mārgeṇa,
tasyāṣṭābhirindriyaiḥ prāptiḥ|
ājñendriyamaṣṭamaṃ bhavati|
atha bhūyovītarāgaḥ prāpnoti,
tasya navabhiḥ,
yenaiva srotaāpattiphalasya|
anāgāmiphalaṃ yadyānupūrvīkaḥ prāpnoti;
sa ca laukikena mārgeṇa,
tasya saptabhirindriyaiḥ prāptiḥ,
yathā —— sakṛdāgāmiphalasya|
atha lokottareṇa mārgeṇa,
tasyāṣṭābhistathaiva|
atha vītarāgaḥ prāpnoti,
tasya navabhiḥ prāptiḥ;
yathā —— srotaāpattiphalasya|
ayaṃ tu viśeṣaḥ ——
sukhasaumanasyopekṣendriyāṇāmanyatamaṃ bhavati; niśrayaviśeṣāt|
yadāpyayamānupūrvīko navame vimuktimārge tīkṣṇendriyatvād dhyānaṃ praviśati laukikena mārgeṇa,
tadāpyaṣṭābhirindriyairanāgāmiphalaṃ prāpnoti|
tatra hi navame vimuktimārge saumanasyendriyamaṣṭamaṃ bhavati|
ānantaryamārge tūpekṣendriyameva,
nityamubhābhyāṃ ca tasya prāptaḥ|
atha lokottareṇa praviśati,
tasya navabhirindriyaiḥ prāptiḥ|
ājñendriyaṃ navamaṃ bhavati||16||
yattarhi abhidharma uktam ——
“katibhirindriyairarhattvaṃ prāpnotītyāha——ekādaśabhiḥ ” iti,
tat kathaṃ navabhirityucyate ?
navabhireva tat prāpnoti|
ekādaśabhirarhattvamuktaṃ tvekasya sambhavāt|
asti sambhavo yadekaḥ pudgalaḥ parihāya parihāya sukhasaumanasyopekṣābhirarhattvaṃ prāpnuyād,
ata ekādaśabhirityuktam|
na tu khalu sambhavo ’sti sukhādīnāmekasmin kāle|
kathamanāgāmino ’pyeṣa prasaṅgo na bhavati ?
na hyasau parihīṇaḥ kadācit sukhendriyeṇa prāpnoti|
na ca vītarāgapūrvī parihīyate;
tadvairāgyasya dvimārgaprāpaṇāt||
idaṃ vicāryate ——
katamenendriyeṇa samanvāgataḥ katibhiravaśyaṃ samanvāgato bhavati ?
tatra ——
upekṣājīvitamanoyukto ‘vaśyaṃ trayānvitaḥ||17||
ya eṣāmupekṣādīnāmanyatamena samanvāgataḥ,
so ’vaśyaṃ tribhirindriyaiḥ samanvāgato bhavatyebhireva|
na hyeṣāmanyo ’nyena vinā samanvāgamaḥ|
śeṣaistvaniyamaḥ ——
syāt samanvāgataḥ,
syādasamanvāgataḥ|
tatra tāvaccakṣuḥśrotraghrāṇajihvendriyairārūpyadhātūpapanno na samanvāgataḥ|
kāmadhātau ca yenāpratilabdhavihīnāni|
kāyendriyeṇārūpyopapanno na samanvāgataḥ|
strīndriyeṇa rūpārūpyopapannaḥ|
kāmadhātau yenāpratilabdhavihīnam|
evaṃ puruṣendriyeṇa|
sukhendriyeṇa caturdhyānārūpyopapannāḥ pṛthagjanā na samanvāgatāḥ|
saumanasyendriyeṇa tṛtīyacaturthadhyānārūpyopapannāḥ pṛthagjanā eva|
duḥkhendriyeṇa rūpārūpyopapannaḥ|
daurmanasyena kāmavītarāgaḥ|
śraddhādibhiḥ samucchinnakuśalamūlaḥ|
ājñāsyāmīndriyeṇa pṛthagjanaphalasthā na samanvāgatāḥ|
ājñendriyeṇa pṛthagjanadarśanāśaikṣamārgasthāḥ|
ājñātāvīndriyeṇa pṛthagjanaśaikṣyā asamanvāgatāḥ|
apratiṣiddhāsvavasthāsu yathoktasamanvāgato veditavyaḥ||17||
caturbhiḥ sukhakāyābhyāṃ,
yaḥ sukhendriyeṇa samanvāgataḥ,
so ’vaśyaṃ caturbhirindriyaiḥ ——
taiśca tribhirupekṣādibhiḥ,
sukhendriyeṇa ca |
yaḥ kāyendriyeṇa,
so ’pi caturbhiḥ ——
taiśca tribhiḥ,
kāyendriyeṇa ca |
pañcabhiścakṣurādimān,
yaścakṣurindriyeṇa,
so ’vaśyaṃ pañcabhirupekṣājīvitamanaḥkāyendriyaiḥ, tena ca|
evaṃ śrotraghrāṇajihvendriyairveditavyam|
saumanasyī ca,
yaścāpi saumanasyendriyeṇa,
so ’vaśyaṃ pañcabhirupekṣājīvitamanaḥsukhasaumanasyaiḥ|
dvitīyadhyānajastṛtīyālābhī katamena sukhendriyeṇa samanvāgato bhavati ?
kliṣṭena tṛtīyadhyānabhūmikena|
duḥkhī tu saptabhiḥ,
yo duḥkhendriyeṇa,
so ’vaśyaṃ saptabhiḥ kāyajīvitamanobhiścatubhirvedanendriyaiḥ|
strīndriyādimān||18|| aṣṭābhiḥ,
yaḥ strīndriyeṇa samanvāgataḥ so ’vaśyamaṣṭābhiḥ ——
taiśca saptabhiḥ,
strīndriyeṇa ca|
ādiśabdena puruṣendriyadaurmanasyaśraddhādīnāṃ saṃgrahaḥ|
tadvānapi pratyekamaṣṭābhiḥ samanvāgato bhavati ——
taiśca saptabhiḥ,
aṣṭamena ca puruṣendriyeṇa|
evaṃ daurmanasyendriyeṇa|
śraddhādimāṃstu taiśca pañcabhiḥ,
upekṣājīvitamanobhiśca|
ekādaśabhistvājñājñātendriyānvitaḥ|
ājñāta indriyamājñātendriyam|
ya ājñendriyeṇa samanvāgataḥ,
so ’vaśyamekādaśabhiḥ ——
sukhasaumanasyopekṣāpejīvitamanaḥśraddhādibhiḥ,
ājñendriyeṇa ca|
taireva daśabhiḥ,
ājñātāvīndriyeṇa ca|
ājñāsyāmīndriyopetastrayodaśabhiranvitaḥ||19||
katamaistrayodaśabhiḥ ?
manojīvitakāyendriyaiḥ,
catasṛbhirvedanābhiḥ śraddhādibhirājñāsyāmīndriyeṇa ca ||19||
atha yaḥ sarvālpaiḥ samanvāgataḥ sa kiyadbhirindriyaiḥ ?
sarvālpairniḥśubho ’ṣṭābhirvinmanaḥkāyajīvitaiḥ| yuktaḥ,
samucchinnakuśalamūlo niḥśubhaḥ|
sa sarvālpairaṣṭābhirindriyaiḥ samanvāgataḥ ——
pañcabhirvedanādibhiḥ,
kāyamanojīvitaiśca|
vedanā hi vit,
vedayata iti kṛtvā|
vedanaṃ vā vit,
yathā —— sampadanaṃ sampat|
yathā ca niḥśubhaḥ sarvālpairaṣṭābhirindriyairyuktaḥ,
bālastathārūpye,
bāla iti pṛthagjanasyākhyā|
katamairaṣṭābhiḥ ?
upekṣāyurmanaḥśubhaiḥ||20||
upekṣājīvitamanobhiḥ, śraddhādibhiśca|
ekāntakuśalatvāt śraddhādīni śubhagrahaṇena gṛhyante|
ājñāsyāmīndriyādīnāmapi grahaṇaprasaṅgaḥ ?
na;
aṣṭādhikārād,
bālādhikārācca||20||
atha yaḥ sarvabahubhirindriyaiḥ samanvāgataḥ,
sa kiyadbhiḥ ?
bahubhiryukta ekānnaviṃśatyā ’malavarjitaiḥ|
anāsravāṇi trīṇi varjayitvā|
sa punaḥ —— dviliṅgaḥ,
dvivyañjano yaḥ samagrendriyaḥ ekānnaviṃśatyā samanvāgataḥ|
kaścāparaḥ ?
āryo rāgī，
avītarāgo ’pi śaikṣaḥ sarvabahubhirekānnaviṃśatyā samanvāgataḥ|
ekaliṅgadvyamalavarjitaiḥ||21||
ekaṃ vyañjanaṃ dve cānāsravaṃ varjayitvā|
ājñātāvīndriyaṃ dvayoścānyatarat||21||
ukta indriyāṇāṃ dhātuprabhedaprasaṅgenāgatānāṃ vistareṇa prabhedaḥ||
idamidānīṃ vicāryate ——
kimete saṃskṛtā dharmā yathā bhinnalakṣaṇāḥ,
evaṃ bhinnotpādāḥ ?
utāho niyatasahotpādā api kecit santi?
santītyāha|
sarva ime dharmāḥ pañca bhavanti ——
rūpam, cittam, caitasikāḥ, cittaviprayuktāḥ saṃskārāḥ, asaṃskṛtaṃ ca|
tatrāsaṃskṛtaṃ naivotpadyate|
rūpiṇāṃ tu dharmāṇāmayaṃ niyamaḥ ——
kāme ’ṣṭadravyako ’śabdaḥ paramāṇuranindriyaḥ|
sarvasūkṣmo hi rūpasaṅghātaḥ paramāṇurityucyate;
yato nānyataro vijñāyeta|
sa kāmadhātāvaśabdako ’nindriyaścāṣṭadravyaka utpadyate,
nānyatamena hīnaḥ|
aṣṭau dravyāṇi —— catvāri mahābhūtāni,
catvāri copādāyarūpāṇi rūpagandharasaspraṣṭavyāni|
sendriyastu paramāṇuraśabdako navadravyaka utpadyate,
daśadravyako vā|
tatra tāvat ——
kāyendriyī navadravyaḥ,
kāyendriyamatrāstīti so ’yaṃ kāyendriyī|
tatra nava dravyāṇi ——
tāni cāṣṭau,
kāyendriyaṃ ca |
daśadravyo ’parendriyaḥ||22||
aparamindriyaṃ yatra paramāṇau tatra daśa dravyāṇi ——
tānyeva nava,
cakṣuḥśrotraghrāṇajihvendriyāṇāṃ cānyatamam|
saśabdāḥ punarete paramāṇava utpadyamānā yathākramaṃ navadaśaikādaśadravyakā utpadyante|
asti hīndriyāvinirbhāgī śabdo ’pi ya upāttamahābhūtahetukaḥ|
kathamavinirbhāge bhūtānāṃ kaścideva saṅghātaḥ kaṭhina utpadyate,
kaścideva drava uṣṇo vā,
samudīraṇo vā ?
yadyatra paṭutamaṃ prabhāvata udbhūtaṃ tasya tatropalabdhiḥ;
sūcītūlīkalāpasparśavat,
saktulavaṇacūrṇarasavacca|
kathaṃ punasteṣu śeṣāstitvaṃ gamyate ?
karmataḥ saṃgrahadhṛtipaktivyūhanāt|
pratyayalābhe ca sati kaṭhinādīnāṃ dravaṇādibhāvāt apsu śaityātiśayādauṣṇyaṃ gamyata ityapare|
avyatibhede ’pi tu syācchaityātiśayaḥ,
śabdavedanātiśayavat|
bījatasteṣu teṣāṃ bhāvo na svarūpata ityapare;
“santyasmin dāruskandhe vividhā dhātavaḥ ” iti vacanāt|
kathaṃ vāyau varṇasadbhāvaḥ ?
śraddhānīya eṣo ‘rthaḥ,
nānumānīyaḥ;
saṃsargato gandhagrahaṇāt tasya varṇāvyabhicārāt|
rūpadhātau gandharasayorabhāva uktaḥ,
tena tatratyāḥ paramāṇavaḥ paṭsaptāṣṭadravyakā ityuktarūpatvāt na punarucyante||
kiṃ punaratra dravyameva dravyaṃ gṛhyate ?
āhosvidāyatanam ?
kiṃ cātaḥ ?
yadi dravyameva dravyaṃ gṛhyate,
atyalpamidamucyate ——aṣṭadravyakaḥ, navadaśadravyaka iti|
avaśyaṃ hi taddravyasaṃsthānenāpi bhavitavyam;
tasyāpi paramāṇusañcitatvāt,
gurutvalaghutvayoścānyatareṇa,
ślakṣṇatvakarkaśatvayośca, śītenāpi,
kvacit jighatsayā pipāsayā ca ?
athāpyāyatanadravyaṃ gṛhyate,
ayi bahvidamucyate —— aṣṭadravyaka iti ?
caturdravyako hi vaktavyaḥ ——yāvatā bhūtānyapi spraṣṭavyāyatanam|
kiñcidatra dravyameva dravyaṃ gṛhyate yadāśrayabhūtam,
kiñcidatrāyatanaṃ dravyaṃ gṛhyate yadāśritabhūtam|
evamapi bhūyāṃsi bhūtadravyāṇi bhavanti?
upādāyarūpāṇāṃ pratyekaṃ bhūtacatuṣkāśritatvāt|
tatra punarjātidravyaṃ gṛhyate;
bhūtacatuṣkāntarāṇāṃ svajātyanatikramāt|
kaḥ punaryat sa evaṃ vikalpena vaktum|
cchando hi vācāṃ pravṛttirarthastu parīkṣyaḥ|
ukto rūpiṇāṃ sahotpādaniyamaḥ||
śeṣāṇāṃ vaktavyaḥ|
tatra tāvat——
cittacaittāḥ sahāvaśyaṃ
na hyete vinā ’nyonyaṃ bhavitumutsahante|
sarvaṃ saṃskṛtalakṣaṇaiḥ|
sahāvaśyamiti varttate|
yatkiñcidutpadyate ——
rūpam, cittam, caitasikāḥ, cittaviprayuktāśca ——
sarvaṃ saṃskṛtalakṣaṇaiḥ sārdhamutpadyate|
prāptyā vā,
prāptyā saha satvākhyamevotpadyate,
nānyad ——
iti vikalpārtho vāśabdaḥ|
caittā ityucyante,
ka ime caittāḥ?
pañcadhā caittā mahābhūmyādibhedataḥ||23||
pañca prakārāścaittāḥ ——
mahābhūmikāḥ,
kuśalamahābhūmikāḥ,
kleśamahābhūmikāḥ,
akuśalamahābhūmikāḥ,
parīttakleśamahābhūmikāśca|
bhūmirnāma gativiṣayaḥ|
yo hi yasya gativiṣayaḥ sa tasya‘ bhūmiḥ’ ityucyate||23||
tatra mahatī bhūmireṣāmiti mahābhūmikāḥ,
ye sarvatra cetasi bhavanti|
ke punaḥ sarvatra cetasi bhavanti ?
vedanā cetanā saṃjñā cchandaḥ sparśo matiḥ smṛtiḥ|
manaskāro ‘dhimokṣaśca samādhiḥ sarvacetasi||24||
ime kila daśa dharmāḥ sarvatra cittakṣaṇe samagrā bhavanti|
tatra vedanā trividho ’nubhavaḥ ——
sukhaḥ, duḥkhaḥ, aduḥkhāsukhaśca|
vedanā cittābhisaṃskāro manaskarma|
saṃjñā saṃjñānaṃ viṣayanimittodgrahaḥ|
chandaḥ kartṛkāmatā|
sparśa indriyaviṣayavijñānasannipātajā spṛṣṭiḥ|
matiḥ prajñā dharmapravicayaḥ|
smṛtirālambanāsampramoṣaḥ |
manaskārasacetasa ābhogaḥ|
adhimokṣo ’dhimuktiḥ|
samādhiścittasyaikāgratā|
sūkṣmo hi cittacaittānāṃ viśeṣaḥ|
sa eṣa duḥparicchedaḥ prabandheṣvapi tāvat,
kiṃ punaḥ kṣaṇeṣu|
rūpiṇīnāmapi tāvadoṣadhīnāṃ bahurasānāṃ kāsāñcid indriyagrāhyā rasaviśeṣā duravadhārā bhavanti,
kiṃ punarye dharmā arūpiṇo buddhigrāhyāḥ||24||
kuśalā mahābhūmireṣāṃ ta ime kuśalamahābhūmikā ye sarvadā kuśale cetasi bhavanti|
ke punasta iti ?
śraddhā ’pramādaḥ praśrabdhirupekṣā hrīrapatrapā|
mūladvayamahisā ca vīryaṃ ca kuśale sadā||25||
ime daśa dharmāḥ kuśale cetasi nityaṃ bhavanti|
tatra śraddhā cetasaḥ prasādaḥ|
satyaratnakarmaphalābhisampratyaya ityapare|
apramādaḥ kuśalānāṃ dharmāṇāṃ bhāvanā|
kā punastebhyo ’nyā bhāvanā ?
yā teṣvavahitatā|
cetasa ārakṣeti nikāyāntarīyāḥ sūtre paṭhanti|
praśrabdhiḥ cittakarmaṇyatā|
nanu ca sūtre kāyapraśrabdhirapyuktā ?
na khalu noktā|
sā tu yathā kāyikī vedanā,
tathā veditavyā|
kathaṃ sā bodhyayaṅgeṣu yokṣyate ?
tatra tarhi kāyakarmaṇyataiva kāyikī praśrabdhirveditavyā|
kathaṃ sā bodhyaṅgamityucyate ?
bodhyaṅgānukūlyāt|
sā hi kāyakarmaṇyatā cittakarmaṇyatā bodhyaṅgamāvahati|
asti punaḥ kvacit anyatrāpyevaṃ dṛśyate ?
astītyāha|
tadyathā ——
prītiḥ prītisthānīyāśca dharmāḥ prītisambodhyaṅgamuktaṃ bhagavatā|
pratighaḥ pratighanimittaṃ ca vyāpādanīvaraṇamuktam|
samyagdṛṣṭisaṅkalpavyāyāmāśca prajñāskandha uktāḥ|
na ca saṅkalpavyāyāmau prajñāsvabhāvau tasyāstvanuguṅāviti tācchabdyaṃ labhete|
evaṃ kāyapraśrabdhirapi bodhyaṅgānuguṇyād,
bodhyaṅgaśabdaṃ labhate|
upekṣā cittasamatā cittānābhogatā|
kathamidānīmetadyokṣyate ——
tatraiva cite ābhogātmako manaskāro ’nābhogātmikā copekṣā iti ?
nanu coktam ——“durjñāna eṣāṃ viśeṣaḥ”iti ?
asti hi nāma durjñānamapi jñāyate|
idaṃ tu khalvatidurjñānaṃ yad virodhe ‘pyavirodha iti|
anyatrābhogaḥ,
anyatrānābhogaḥ ——
iti ko ‘tra virodhaḥ ?
na tarhīdānīmekālambanāḥ sarve samprayuktāḥ prāpnuvanti|
evañjātīyakamatrānyadapyāyāsyatīti yastasya nayaḥ so ‘syāpi veditavyaḥ|
hrīrapatrāpyaṃ ca paścād vakṣyate|
mūladvayaṃ dve kuśalamūle alobhādveṣau|
amoho ‘pyasti,
sa tu prajñātmakaḥ|
prajñā ca mahābhūmiketi nāsau kuśalamahābhūmika evocyate|
avihiṃsā aviheṭhanā|
vīryaṃ cetaso ‘bhyutsāhaḥ||25||
uktāḥ kuśalamahābhūmikāḥ||
mahatī bhūmirmahābhūmiḥ|
kleśā mahābhūmireṣāṃ ta ime kleśamahābhūmikā ye dharmāḥ sadaiva kliṣṭe cetasi bhavanti|
ke punaste sadaiva kliṣṭe cetasi bhavanti ?
mohaḥ pramādaḥ kauśīdyamāśraddhyaṃ styānamuddhavaḥ|
kliṣṭe sadeva,
tatra moho nāmāvidyā,
ajñānamasamprakhyānam|
pramādaḥ kuśalānāṃ dharmāṇāmabhāvanā apramādabhāvanāvipakṣo dharmaḥ|
kauśīdyaṃ cetaso nābhyutsāho vīryavipakṣaḥ|
āśraddhyaṃ cetaso ‘prasādaḥ śraddhāvipakṣaḥ|
styānaṃ katamat ?
yā kāyagurutā, cittagurutā, kāyākarmaṇyatā, cittākarmaṇyatā|
“kāyikaṃ styānaṃ caitasikaṃ styānam ” ityuktamabhidharme|
kathaṃ caitasiko dharmaḥ kāyika ityucyate ?
yathā kāyikī vedanā|
auddhatyaṃ cetaso ‘vyupaśamaḥ |
itīme ṣaṭ kleśamahābhūmikāḥ||
nanu cābhidharme daśa kleśamahābhūmikāḥ paṭhyante ——
“āśraddhyaṃ kauśīdyaṃ muṣitasmṛtitā cetaso vikṣepaḥ avidyā asamprajanyamayonisomanaskāro mithyādhimokṣa auddhatyaṃ pramādaśca”iti ?
prāptijño devānāṃ priyaḥ,
na tviṣṭijñaḥ |
kā punaratreṣṭiḥ ?
muṣitasmṛtivikṣepāsamprajanyāyoniśomanasikāramithyādhimokṣā mahābhūmikatvāt na kleśamahābhūmikā evāvadhāryante|
tathaivāmohaḥ kuśalamahābhūmiko nāvadhāryate,
prajñāsvabhāvatvāt|
smṛtireva hi kliṣṭā muṣitasmṛtitā|
samādhireva kliṣṭo vikṣepa ityevamādi|
ata evocyate ——
“ye mahābhūmikāḥ kleśamahābhūmikā api te” iti|
catuṣkoṭikaḥ|
prathamā koṭiḥ ——
vedanā cetanā saṃjñācchandaḥ sparśaśca|
dvitīyā ——
aśrāddhyaṃ kauśīdyamavidyā auddhatyaṃ pramādaśca|
tṛtīyā ——
smṛtyādayaḥ pañca kliṣṭā yathoktāḥ|
caturthyetānākārān sthāpayitveti|
kecittu —— mithyāsamādheranyacetaso vikṣepamicchanti|
teṣāmanyathā catuṣkoṭikaḥ|
styānaṃ punariṣyate sarvakleśasamprayogīti kleśamahābhūmikeṣu tasyāpāṭhe kasyāparādhaḥ|
evaṃ tvāhuḥ ——
paṭhitavyaṃ bhavet,
samādhyanuguṇatvāt tu na paṭhitam|
kṣiprataraṃ kila styānacaritaḥ samādhimutpādayet,
nauddhatyacarita iti|
kaḥ punaḥ styānacarito yo nauddhatyacaritaḥ,
ko vā auddhatyacarito yo na styānacaritaḥ;
na hyete jātu sahacariṣṇutāṃ jahītaḥ ?
tathāpi yad yasyādhimātraṃ sa taccarito jñātavyaḥ|
ataḥ ṣaḍeva kleśamahābhūmikāḥ sidhyanti|
ete hi sadā kliṣṭa eva cetasi bhavanti,
nānyatra||
akuśale tvāhrīkyamanapatrapā||26||
akuśale tu cetasyāhrīkyamanapatrāpyaṃ ca nityaṃ bhavata iti etau dvau dharmāvakuśalamahābhūmikāvucyate|
tayośca paścāllakṣaṇaṃ vakṣyate||26||
krodhopanāhaśāṭhyeṣyārpradāsamrakṣamatsarāḥ|
māyāmadavirhisāśca parīttakleśabhūmikāḥ||27||
parīttakleśā bhūmireṣāṃ ta ime parīttakleśabhūmikā avidyāmātreṇa bhāvanāheyena manobhūmikenaiva ca samprayogāt|
eṣāṃ tu nirdeśa upakleśeṣu kariṣyate||27||
uktā ime pañcaprakārāścaittāḥ||
anye ’pi cāniyatāḥ santi vitarkavicārakaukṛtyamiddhādayaḥ|
tatra vaktavyam ——
kasmiṃścitte kati caittā avaśyaṃ bhavantīti ?
kāmāvacaraṃ tāvat pañcavidhaṃ cittam|
kuśalamakuśalam|
tatrākuśalaṃ dvividham ——
āveṇikam, anyakleśasamprayuktaṃ ca |
avyākṛtamapi dvividham ——
nivṛtāvyākṛtam, anivṛtāvyākṛtaṃ ca |
tatra tāvat kāmāvacaracittamavaśyaṃ savitarkaṃ savicāram|
ato ’tra ——
savitarkavicāratvāt kuśale kāmacetasi|
dvāviṃśatiścaitasikāḥ,
avaśyaṃ bhavanti|
daśa mahābhūmikāḥ,
daśa kuśalamahābhūmikāḥ,
vitarkaḥ, vicāraśca|
kaukṛtyamadhikaṃ kvacit||28||
na hi sarvatra kuśale cetasi kaukṛtyamasti|
yatra tvasti tatra tadevādhikaṃ kṛtvā trayoviṃśatiścaittā bhavanti|
kimidaṃ kaukṛtyaṃ nāma ?
kukṛtasyabhāvaḥ kaukṛtyam|
iha tu punaḥ kaukṛtyālambano dharmaḥ kaukṛtyamucyate ——
cetaso vipratisāraḥ|
tadyathā ——
śūnyatālambanavimokṣamukhaṃ,
śūnyatetyucyate,
aśubhālambanaśca alobho ’śubha iti|
loke ’pi ca dṛṣṭaḥ sthānena sthānināmatideśaḥ ——
sarvo grāma āgataḥ, sarvo deśa āgata iti|
sthānabhūtaṃ ca kaukṛtyaṃ vipratisārasya|
phale vā hetūpacāro ’yam|
yathā —— “ṣaḍimāni sparśāyatanāni paurāṇaṃ karma veditavyam” iti|
yattarhi akṛtālambanaṃ tat kathaṃ kaukṛtyam ?
akṛte ‘pi kṛtākhyā bhavati ——
na mayā sādhu kṛtaṃ yattanna kṛtamiti|
katamat kaukṛtyaṃ kuśalam ?
yat kuśalamakṛtvā tapyate,
akuśalaṃ ca kṛtvā|
viparyayādakuśalaṃ kaukṛtyam|
tadetadubhayamapyubhayādhiṣṭhānaṃ bhavati||28||
āveṇike tvakuśale dṛṣṭiyukte ca viṃśatiḥ|
yadakuśalaṃ cittamāveṇikaṃ tatra viṃśatiścaittāḥ ——
daśa mahābhūmikāḥ,
ṣaṭ kleśamahābhūmikāḥ,
dvāvakuśalamahābhūmikau,
vitarkaḥ, vicāraśca|
āveṇikaṃ nāma cittaṃ yatrāvidyaiva kevalā,
nānyaḥ kleśo ’sti rāgādiḥ|
dṛṣṭiyukte ’pyakuśale viṃśatirya evāveṇike|
nanu ca dṛṣṭyadhikatvādekaviṃśatirbhavanti|
na bhavanti;|
yasmānmahābhūmika eva kaścit prajñāviśeṣo dṛṣṭirityucyate|
tatrākuśalaṃ dṛṣṭiyuktam,
yatra mithyādṛṣṭiśca dṛṣṭiparāmarśo vā śīlavrataparāmarśo vā|
kleśaiścaturbhiḥ krodhādyaiḥ kaukṛtyenaikaviṃśatiḥ||29||
yatra punaścaturbhiḥ kleśaiḥ samprayuktamakuśalaṃ cittaṃ rāgeṇa vā pratighena vā mānena vā vicikitsayā vā,
tatraikaviṃśatirbhavanti——
sa ca kleśaḥ āveṇikoktāśca viṃśatiḥ|
krodhādibhirapyupakleśairyathoktaiḥ samprayukte citte ete ca viṃśatiḥ sa copakleśa ityekaviṃśatirbhavanti|
kaukṛtyenāpyekaviṃśatiḥ|
tadeva kaukṛtyamekaviṃśatitamaṃ bhavati|
samāsata āveṇike cetasyakuśale dṛṣṭisamprayukte ca viṃśatiḥ|
anyakleśopakleśasamprayukte tvekaviṃśatiḥ||29||
nivṛte ’ṣṭādaśa,
satkāyāntagrāhadṛṣṭisamprayuktaṃ cittaṃ kāmadhātau nivṛtāvyākṛtam|
tatrāṣṭādaśa caittāḥ ——
daśa mahābhūmikāḥ,
ṣaṭ kleśamahābhūmikāḥ,
vitarkavicārau|
dṛṣṭiḥ pūrvavadeva nādhikā bhavati|
anyatra dvādaśāvyākṛte matāḥ|
nivṛtādanyadavyākṛtamanivṛtāvyākṛtam|
tatra dvādaśa caittā iṣṭāḥ ——
daśa mahābhūmikāḥ,
vitarkavicārau ca|
bahirdeśakā avyākṛtamapi kaukṛtyamicchanti|
teṣāṃ tatsamprayukte cetasi trayodaśa bhavanti|
middhaṃ sarvāvirodhitvād yatra syādadhikaṃ hi tat||30||
savairebhiryathoktaiścaittairmiddhamaviruddham;
kuśalākuśalāvyākṛtatvāt|
ato yatra tat syāt tatrādhikaṃ tad veditavyam ——
yatra dvāviṃśatistatra trayoviṃśatiḥ,
yatra trayoviṃśatistatra caturviṃśatirityevamādi||30||
ya eva kāmadhātau caittānāṃ niyama uktaḥ,
kaukṛtyamiddhākuśalānyādye dhyāne na santyataḥ|
ato yathoktāt kaukṛtyaṃ middhaṃ ca sarvathā nāsti prathame dhyāne yat kiñcidakuśalam|
pratighaḥ śāṭhyamadamāyāvarjyāśca krodhādaya āhrīkyānapatrāpye ca|
anyat sarvaṃ tathaiva|
ya eva prathame dhyāne na santi,
ta eva —— dhyānāntare vitarkaśca,
nāsti|
śeṣaṃ tathaiva|
vicāraścāpyataḥ param||31||
dhyānāntarāt pareṇa dvitīyādiṣu dhyāneṣvārūpyeṣu ca yathāpratiṣiddhaṃ nāsti vicāraśca|
māyā śāṭhyaṃ cetyapiśabdāt|
śeṣaṃ tathaiva|
brahmaṇo hi yāvacchāṭhyaṃ parṣatsambandhāt,
nordhvam|
sa hi svasyāṃ parṣadi niṣaṇṇaḥ aśvajitā bhikṣuṇā praśnaṃ pṛṣṭaḥ ——
“kutremāni, brahman, catvāri mahābhūtānyapariśeṣaṃ nirudhyante” iti ?
aprajānan kṣepamakārṣīt ——
“ahamasmin brahmā īśvaraḥ kartā nirmātā sraṣṭā sṛjaḥ pitṛbhūto bhāvānām ”||31||
uktametad yasyāṃ bhūmau yatra citte yāvantaścaittāḥ||
idānīṃ keṣāñcideva caittānāṃ tantravihitaṃ nānākāraṇaṃ vakṣyate|
āhrīkyasyānapatrāpyasya ca kiṃ nānākāraṇam ?
ahrīragurutā,
guṇeṣu guṇavatsu cāgauravatā apratīśatā abhayavaśavartitā āhrīkyaṃ gauravapratidvandvo dharmaḥ||
avadye bhayādarśitvamatrapā|
avadyaṃ nāma yad garhitaṃ sadbhiḥ|
tatrābhayadarśitā anapatrāpyam|
bhayamatrāniṣṭaṃ phalam ——
bhīyate ‘smāditi|
kathamidaṃ vijñātavyam ——
abhayasya darśanamabhayadarśitā,
āhosvit bhayasyādarśanam ?
kiṃ cātaḥ ?
abhayasya darśane cet,
prajñā vijñāsyate;
bhayasyādarśanaṃ ced,
avidyā vijñāsyate ?
naiva darśanaṃ darśitā, nāpyadarśanamadarśitā,
kiṃ tarhi ?
yastayornimittamupakleśaḥ|
taccānapatrāpyamiti|
anye punarāhuḥ ——
ātmāpekṣayā dauṣairalajjanamāhrīkyam,
parāpekṣayā ‘napatrāpyamiti|
evamapi dve apekṣe yugapat kathaṃ setsyataḥ ?
na khalūcyate ——
‘yugapadātmānaṃ paraṃ cāpekṣate’iti ,
api tvastyasau kadācidalajjā yā ātmānamapekṣamāṇasyāpi pravartate sā āhrīkyam|
asti yā paramapekṣamāṇasya pravarttate sā ‘napatrāpyam|
viparyayeṇa hrīrapatrāpyaṃ ca veditavyam|
prathamena tāvat kalpena sagauravatā sapratīśatā,
na bhayavaśavartitā hrīḥ|
avadyeṣvabhayadarśitā apatrāpyam|
dvitīyena kalpenātmaparāpekṣābhyāṃ lajjane||
premṇo gauravasya ca kiṃ nānākāraṇam ?
prema śraddhā,
dvividhaṃ hi prema ——
kliṣṭaṃ, akliṣṭaṃ ca;
tatra kliṣṭaṃ tṛṣṇā,
yathāputradārādiṣu|
akliṣṭaṃ śraddhā ——
śāstṛguruguṇānviteṣu|
syācchraddhā na prema——
duḥkhasamudayālambanā śraddhā|
syāt prema na śraddhā ——
kliṣṭaṃ prema|
ubhayam —— nirodhāmārgālambanā śraddhā|
nobhayam etānākārān sthāpayitvā|
pudgaleṣu tu prema na gauravam —— putradārasārdhavihāryantevāsiṣu|
gauravaṃ na prema —— anyaguruṣu|
ubhayam —— svaguruṣu|
nobhayam —— etānākārān sthāpayitvā|
śraddhā hi nāma guṇasambhāvanā|
tatpūrvikā ca priyatā prema|
tasmānna saiva premetyapare|
gurutvaṃ hrīḥ,
gauravaṃ hi nāma sapratīśatā|
tatpūrvikā ca lajjā hrīḥ|
ato na gauravameva hrīrityapare|
te punaḥ kāmarūpayoḥ||32||
ārūpyadhātau premagaurave na staḥ|
nanu ca śraddhā hrīśca kuśalamahābhūmikatvāt|
tatrāpi vidyete |
dvividhā hi śraddhā ——
dharmeṣu pudgaleṣu ca |
evaṃ sapratīśatā ‘pi|
tatra ye pudgalālambane śraddhāhriyau te tatra na staḥ|
te ceha premagaurave abhiprete||32||
vitarkavicārayoḥ kiṃ nānākāraṇam ?
vitarkacārāvaudāryasūkṣmate,
kasya ?
cetasa iti paścād vakṣyati|
cittaudārikatā vitarkaḥ|
cittasūkṣmatā vicāraḥ|
kathaṃ punaḥ anayorekatra citte yogaḥ ?
kecidāhūḥ ——
yathā ‘psu niṣṭhyūtaṃ sarpiḥ sūryaraśmibhirupariṣṭāt spṛṣṭaṃ nātiśyāyate nātivilīyate,
evaṃ vitarkavicārayogāccittaṃ nātisūkṣmaṃ bhavati, nātyaudārikamiti,
ubhayorapi tatrāsti vyāpāraḥ|
evaṃ tarhi nimittabhūtau vitarkavicārāvaudārikasūkṣmatayoḥ prāpnutaḥ,
yathā payaścātapaśca sarpiṣaḥ śyānatvavilīnatvayorna tu punastatsvabhāvau|
āpekṣikī caudārikasūkṣmatā bhūmiprakārabhedādityābhavāgrād vitarkavicārau syātām|
na caudārikasūkṣmatayā jātibhedo yuktaḥ|
anye punarāhuḥ ——
vāksaṃskārā vitarkavicārāḥ sūtra uktāḥ ——
“vitarkya vicārya vācaṃ bhāṣate, nāvicārya” iti|
tatra ye audārikāste vitarkāḥ,
ye sūkṣmāste vicārāḥ|
yadi caikatra citte ‘nyo dharma audārikaḥ,
anyaḥ sūkṣmaḥ ——
ko ‘tra virodha iti ?
na syādvirodho yadi jātibhedaḥ syād, vedanāsaṃjñāvat|
ekasyāṃ tu jātau mṛdvadhimātratā yugapanna sambhavati|
jātibhedo ‘pyasti|
sa tarhi vaktavyaḥ ?
durvaco hyasau,
ato mṛdvadhimātratayā vyajyate|
naivaṃ vyakto bhavati;
pratyekaṃ jātīnāṃ mṛdvadhimātratvāt|
naiva hi vitarkavicārāvekatra citte bhavata ityapare|
kathamidānīṃ prathamaṃ dhyānaṃ pañcāṅgamuktam?
bhūmitastat pañcāṅgamuktam,
na kṣaṇataḥ||
mānamadayoḥ kiṃ nānākāraṇam ?
māna unnatiḥ|
madaḥ svadharme raktasya paryādānaṃ tu cetasaḥ||33||
yena kenacit parato viśeṣaparikalpena cetasa unnatiḥ mānaḥ|
madastu svadharmeṣveva raktasya yaccetasaḥ paryādānam|
yathā madyaja evaṃ rāgajaḥ|
sampraharṣaṇaviśeṣo mada ityapare||33||
uktāḥ saha cittena caittāḥ prakāreṇa||
teṣāṃ punarimāḥ saṃjñāḥ paribhāṣyante,
pravacana etābhiḥ sadvyavahārāt|
cittaṃ mano ‘tha vijñānamekārthaṃ,
cinotīti cittam|
manuta iti manaḥ|
vijānītīti vijñānam|
citaṃ śubhāśubhairdhātubhiriti cittam|
tadevāśrayabhūtaṃ manaḥ|
āśritabhūtaṃ vijñānamityapare|
yathā cittaṃ mano vijñānamityeko ‘rthaḥ,
evaṃ
cittacaitasāḥ|
sāśrayālambanākārāḥ samprayuktāśca,
eko ‘rthaḥ|
ta eva hi cittacaittāḥ sāśrayā ucyante;
indriyāśritatvāt|
sālambanāḥ;
viṣayagrahaṇāt|
sākārāḥ;
tasyaivālambanasya prakāreṇa ākaraṇāt|
samprayuktāḥ;
samaṃ prayuktatvāt|
kena prakāreṇa samaṃ prayuktāḥ ?
ityāha ——
pañcadhā||34||
pañcabhiḥ samatāprakāraiḥ ——
āśrayālambanākārakāladravyasamatābhiḥ|
keyaṃ samatā ?
yathaiva hyekaṃ cittam,
evaṃ caittā apyekaikā iti||34||
nirdiṣṭāścittacaittāḥ savistaraprabhedāḥ||
viprayuktāstu saṃskārāḥ prāptyāprāptī sabhāgatā|
āsaṃjñikaṃ samāpattī jīvitaṃ lakṣaṇāni ca||35||
nāmakāyādayaśceti,
ime saṃskārā na cittena samprayuktāḥ,
na ca rūpasvabhāvā iti cittaviprayuktā ucyante|
tatra tāvat——
prāptirlābhaḥ samanvayaḥ|
dvividhā hi prāptiḥ——
aprāptavihīnasya ca pratilambhaḥ,
pratilabdhena ca samanvāgamaḥ|
viparyayādaprāptiriti siddham|
kasya punarime prāptyaprāptī ?
prāptyaprāptī svasantānapatitānāṃ,
na parasantānapatitānām|
nahi parakīyaiḥ kaścit samanvāgataḥ|
nāpyasantatipatitānām|
na hyasattvasaṅkhyātaiḥ kaścit samanvāgataḥ|
eṣa tāvat saṃskṛteṣu niyamaḥ|
asaṃskṛteṣu punaḥ prāptyaprāptī ——
nirodhayoḥ ||36||
sarvasattvā apratisaṅkyānirodhena samanvāgatāḥ|
ata eva hi coktamabhidharme ——
“anāsravairdharmaiḥ kaḥ samanvāgataḥ ?
āha —— sarvasattvāḥ” iti|
pratisaṇkhyānirodhena sakalabandhanādikṣaṇasthavarjyāḥ sarva āryāḥ pṛthagjanāśca kecit samanvāgatāḥ|
ākāśena tu nāsti kaścit samanvāgataḥ|
tasmādasya nāsti prāptiḥ|
yasya ca nāsti prāptistasyāprāptirapi nāstīti siddhāntaḥ|
prāptirnāmāsti kiñcit bhāvāntaramiti|
kuta etat ?
āha —— sūtrāt|
sūtre hyuktam ——
“sa eṣāṃ daśānāmaśaikṣāṇāṃ dharmāṇāmutpādāt pratilambhāt samanvāgamādāryo bhavati pañcāṅgaviprahīṇaḥ ” iti vistaraḥ|
tena tarhi asattvākhyairapi samanvāgamaḥ prāpnoti, parasattvaiśca|
kiṃ kāraṇam ?
sūtre vacanāt|
“rājā bhikṣavaścakravartī saptabhī ratnaiḥ samanvāgataḥ” iti vistaraḥ|
vaśitvamatra samanvāgamaśabdenoktam|
tasya teṣu ratneṣu vaśitvaṃ kāmacāra iti|
tatra vaśitvaṃ samanvāgamaḥ,
anyatra punardravyāntaramiti|
kuta etat kaḥ punarevamayogaḥ?
ayamayogaḥ——
yadasyā naiva svabhāvaḥ prajñāyate rūpaśabdādivad,
rāgadveṣādivadvā;
na cāpi kṛtyaṃ cakṣuḥśrotrādivat|
tasmād dravyadharmāsambhavādayogaḥ|
utpattiheturdharmāṇāṃ prāptiriti cet ?
asaṃskṛtasya na syāt|
ye ca dharmā aprāptā ye ca tyaktā bhūmisañcāravairāgyataḥ,
teṣāṃ kathamutpattiḥ syāt|
sahajaprāptihetukā cet ?
jātiridānīṃ kiñkarī,
jātijātirvā |
sakalabandhanānāṃ khalvapi mṛdumadhyādhimātrakleśotpattiprakārabhedo na syāt;
prāptyabhedāt|
yato vā sa bhedastata evāstu tadutpattiḥ|
tasmānnotpattihetuḥ prāptiḥ|
kaścaivamāha ——utpattihetuḥ prāptiriti ?
kiṃ tarhi ? vyavasthāhetuḥ prāptiḥ|
asatyāṃ hi prāptau laukikamānasānāmāryapṛthagjanānām ‘āryā ime’, ‘pṛthagjanā ime’ iti na syād vyavasthānam|
prahīṇāprahīṇakleśatāviśeṣādetad bhavitumarhati|
etaccaiva kathaṃ bhaviṣyati ——
eṣāṃ prahīṇaḥ kleśaḥ,
eṣāmaprahīṇa iti;
prāptāu satyāmetat sidhyati tadvigamāvigamāt ?
āśrayaviśeṣādetat sidhyati |
āśrayo hi sa āryāṇāṃ darśanabhāvanāmārgasāmarthyāt tathā parāvṛtto bhavati yathā na punastatpraheyāṇāṃ kleśānāṃ prarohasamartho bhavati |
ato ‘gnidagdhabrīhivadabījībhūta āśrayaḥ kleśānāṃ prahīṇakleśa ityucyate|
upahatabījabhāve vā laukikena mārgeṇa|
viparyayādaprahīṇakleśaḥ|
yaścāprahīṇastena samanvāgataḥ,
yaśca prahīṇastenāsamanvāgata iti prajñapyate|
kuśalā api dviprakārāḥ ——
ayatnabhāvinaḥ,
yatnabhāvinaśca;
ye ta ucyante —— utpattipratilambhikāḥ,
prāyogikāśceti|
tatrāyatnabhāvibhirāśrayasya tadbījabhāvānupaghātāt samanvāgataḥ,
upaghātādasamanvāgata ucyate samucchinnakuśalamūlaḥ|
tasya tūpaghāto mithyādṛṣṭyā veditavyaḥ|
na tu khalu kuśalānāṃ dharmāṇāṃ bījabhāvasyātyantaṃ santatau samudghātaḥ|
ye punaryatnabhāvinastairutpannaistadutpattau vaśitvāvighātāt santateḥ samanvāgama ucyate|
tasmād bījamevātrānapoddhṛtamanupahataṃ paripuṣṭaṃ ca vaśitvakāle samanvāgamākhyāṃ labhate,
nānyad dravyam||
kiṃ punaridaṃ bījaṃ nāma?
yannāmarūpaṃ phalotpattau samarthaṃ sākṣāt pāramparyeṇa vā;
santatipariṇāmaviśeṣāt|
ko ‘yaṃ pariṇāmo nāma ?
santateranyathātvam|
kā ceyaṃ santatiḥ ?
hetuphalabhūtāstraiyadhvikāḥ saṃskārāḥ|
yatra tūktam ——
“lobhena samanvāgato ‘bhavyaścatvāri smṛtyapasthānāni utpādayitum ” iti ?
tatrādhivāsanaṃ lobhasyāvinodanaṃ vā samanvāgamaḥ|
yāvaddhi tasyādhivāsako ‘vinodako bhavati tāvad bhavyastāni bhāvayitum|
evamayaṃ samanvāgamaḥ sarvathā prajñaptidharmaḥ,
na tu dravyadharmaḥ|
tasya ca pratiṣedho ‘samanvāgama iti|
dravyameva tu vaibhāṣikā ubhayaṃ varṇayanti|
kiṃ kāraṇam ?
eṣa hi naḥ siddhānta iti||36||
sā kilaiṣā prāptiḥ
traiyadhvikānāṃ trividhā,
atītānāṃ dharmāṇāmatītāpi prāptirasti ,
anāgatāpi ,
pratyutpannāpi|
evamanāgataḥ－pratyutpannānāṃ pratyekaṃ trividhā|
śubhādīnāṃ śubhādikā|
kuśalākuśalāvyākṛtānāṃ kuśalākuśalāvyākṛtaiva yathākramaṃ prāptiḥ|
svadhātukā tadāptānāṃ|
ye dharmāstaddhātvāptāsteṣāṃ svadhātukā prāptiḥ|
kāmarūpārūpyāvacarāṇāṃ kāmarūpārūpyāvacarī yathākramam|
anāptānāṃ caturvidhā||37||
adhātvāptānāmanāsravāṇāṃ dharmāṇāṃ caturvidhā prāptiḥ|
samāsena traidhātukī cānāsravā ca|
tatrāpratisaṅkhyānirodhasya traidhātukī,
pratisaṅkhyānirodhasya rūpārūpyāvacarī ca, anāsravā ca |
mārgasatyasyānāsravaiva|
seyaṃ samasya caturvidhā bhavati||37||
śaikṣāṇāṃ dharmāṇāṃ śaikṣaiva prāptiḥ,
aśaikṣāṇāmaśaikṣaiva|
naivaśaikṣānāśaikṣāṇāṃ tu bhedaḥ,
sa nirdiśyate ——
tridhā naśaikṣā ‘śaikṣāṇāṃ,
naivaśaikṣānāśaikṣā dharmā ucyante ——
sāsravā dharmāḥ,
asaṃskṛtaṃ ca|
teṣāṃ śaikṣādibhedena trividhā prāptiḥ|
sāsravāṇāṃ tāvat naivaśaikṣānāśaikṣī prāptiḥ|
apratisaṅkhyānirodhasya ca pratisaṅkhyānirodhasya cānāryeṇa prāptasya|
tasyaiva śaikṣaiṇa mārgeṇa prāptasya śaikṣī,
aśaikṣeṇāśaikṣī|
darśanabhāvanāheyānāṃ yathākramaṃ darśanabhāvanāheyaiva prāptiḥ||
aheyānāṃ tu bhedaḥ|
sa nirdiśyate ——
aheyānāṃ dvidhā matā|
apraheyā dharmā anāsravāḥ|
teṣāmapratisaṅkhyānirodhasya bhāvanāheyā prāptiḥ,
anāryaprāptasya ca pratisaṅkhyānirodhasya |
tasyaivāryamārgapraptasyānāsravā aheyā, mārgasatyasya ca|
yaduktam ——“traiyadhvikānāṃ trividhā ” iti,
tasyotsargasyāyamapavādaḥ ——
avyākṛtāptiḥ sahajā,
anivṛtāvyākṛtānāṃ sahajaiva prāptiḥ,
nāgrajā, na paścātkālajā;
durbalatvāt|
tena teṣāmatītānāmatītaiva,
yāvat pratyutpannānāṃ pratyutpannaiva|
kiṃ sarvasyaivānivṛtāvyākṛtasya ?
na sarvasya|
abhijñānairmāṇikādṛte||38||
dve abhijñe avyākṛte nirmāṇacittaṃ ca varjayitvā|
teṣāṃ hi balavattvāt prayogaviśeṣaniṣpatteḥ pūrvaṃ paścāt sahajā prāptiḥ|
śailpasthānikasyāpi kasyacidairyāpathikasya cātyarthamabhyastasyecchanti||38||
kimanivṛtāpavyākṛtasyaiva sahajaprāptiḥ ?
ityāha ——
nivṛtasya ca rūpasya,
nivṛtāvyākṛtasyāpi vijñaptirūpasya sahajaiva prāptiḥ;
adhimātreṇāpyavijñaptyanutthāpanādaurbalyasiddheḥ|
yathā avyākṛtānāṃ dharmāṇāmayaṃ prāptibhedaḥ,
kimevaṃ kuśalākuśalānāmapi kaścit prāptibhedo ‘sti ?
astītyāha|
kāmarūpasya nāgrajā|
kāmāvacarasya vijñaptyavijñaptirūpasyāgrajā prāptiḥ sarvathā nāsti,
sahajā cāsti, paścātkālajā ca |
kimaprāpterapi prāptivat prakārabhedaḥ ?
netyāha|
kiṃ tarhi ?
akliṣṭāvyākṛtā ‘prāptiḥ,
aprāptiranivṛtāvyākṛtaiva sarvāḥ|
adhvabhedena punaḥ
sā ‘tītājātayostridhā||39||
pratyutpannasya nāstyaprāptiḥ pratyutpannā|
atītānāgatayostu traiyadhvikī||39||
kāmādyāptāmalānāṃ ca,
‘trividhā’ iti varttate|
kāmāptānāṃ kāmarūpārūpyāvacarī|
evaṃ rūpārūpyāptānāmanāsravāṇāṃ ca nāstyanāsravā kācidaprāptiḥ|
tathā hi ——
mārgasyāprāptiriṣyate|
pṛthagjanatvam,
“pṛthagjanatvaṃ katamat ?
āryadharmāṇāmalābhaḥ” iti śāstrapāṭhaḥ|
alābhaśca nāmāprāptiḥ|
na ca pṛthagjanatvamanāsravaṃ bhavitumarhati|
katameṣāmāryadharmāṇāmalābhaḥ ?
sarveṣām;
aviśeṣavacanāt|
sa tu yo vinā lābhenālābhaḥ|
anyathā hi buddho ‘pi śrāvakapratyekabuddhasāntānikairasamanvāgamād anāryaḥ syāt|
evaśabdastarhi paṭhitavyaḥ ?
na paṭhitavyaḥ|
ekapadānyapi hyavadhāraṇāni bhavanti ,
tadyathā —— abbhakṣaḥ , vāyubhakṣa iti|
duḥkhe dharmajñānakṣāntitatsahabhuvāmalābha ityapare|
na ca tattyāgādanāryatvaprasaṅgaḥ ?
tadalābhasyātyantaṃ hatatvāt|
te tarhi trigotrā iti katameṣāmalābhaḥ ?
sarveṣām|
evaṃ tarhi sa eva parihāraḥ|
yatnastarhi vyarthaḥ ?
evaṃ tu sādhu yathā sautrāntikānām|
kathaṃ ca sautrāntikānām ?
“anutpannāryadharmā santatiḥ pṛthagjanatvam” iti|
atheyamaprāptiḥ kathaṃ vihīyate ?
yasya yā dharmasya prāptirasau
tatprāptibhūsañcārād vihīyate||40||
yathā tāvadāryamārgasyālābhaḥ pṛthagjanatvam,
tasya lābhāt tadvihīyate,
bhūmisañcārācca|
evamanyeṣāmapi yojyam|‘vihīyate’ iti|
tasyā aprāpteraprāptirutpadyate, prāptiśchidyate|
kiṃ punaraprāptiprāptyorapi prāptyaprāptī bhavataḥ ?
ubhayorapyubhayaṃ bhavatītyāhuḥ|
nanu caivamanavasthāprasaṅgaḥ prāptīnām ?
nānavasthāprasaṅgaḥ;
parasparasamanvāgamāt|
ātmanā tṛtīyo hi dharma utpadyate|
sa ca dharmaḥ,
tasya prāptiḥ,
prāptiprāptiśca|
tatra prāptyutpādāt tena dharmeṇa samanvāgato bhavati,
prāptiprāptyā ca |
prāptiprāptyutpatteḥ punaḥ prāptyaiva samanvāgato bhavati,
ato nānavasthā|
evaṃ ca kṛtvā ātmanā tṛtīyasya dharmasya kuśalasya kliṣṭasya ca dvitīye kṣaṇe tisraḥ prāptayo jāyante,
tāsāṃ ca punastisro ‘nuprāptaya udbhavanti iti ṣaḍ bhavanti|
tṛtīye kṣaṇe prathamadvitīyakṣaṇotpannānāṃ dravyāṇāṃ nava prāptayaḥ sārdhamanuprāptibhiraṣṭādaśa bhavanti|
evamuttarottaravṛddhiprasaṅgenaitāḥ prāptayo visarpantyaḥ sarveṣāmatītānāgatānāṃ kleśopakleśakṣaṇānāmupapattilābhikānāṃ ca kuśalakṣaṇānāṃ sasamprayogasahabhuvāmanādyantasaṃsāraparyāpannānāmanantā ekasya prāṇinaḥ kṣaṇe kṣaṇe upajāyante ityanantadravyāḥ pratisantānamātmabhāvakṣaṇāḥ sattvānāṃ bhavanti |
atyutsavo batāyaṃ prāptīnāṃ varttate|
kevalaṃ na pratighātinyaḥ;
yato ‘vakāśaṃ labhante|
itarathā hyākāśe ‘pyavakāśo na syād dvitīyasya prāṇinaḥ||40||
atha keyaṃ sabhāgatā ?
sabhāgatā sattvasāmyam,
sabhāgatā nāma dravyam,
sattvānāṃ sādṛśyam|
‘nikāyasabhāgaḥ’ ityasyāḥ śāstre saṃjñā|
sā punarabhinnā bhinnā ca |
abhinnā sarvasatttvānāṃ sattvasabhāgatā;
pratisattvaṃ sarveṣu bhāvāt|
bhinnā punasteṣāmeva sattvānāṃ dhātu -bhūmi -gati -yoni -jāti -strī -puruṣo -pāsaka -bhikṣu -śaikṣāśaikṣādibhedena pratiniyatā dharmasabhāgatā|
punaḥ skandhāyatanadhātutaḥ|
yadi sattvasabhāgatā dravyamaviśiṣṭaṃ na syāt,
anyonyaviśeṣabhinneṣu ‘sattvaḥ sattvaḥ’ ityabhedena buddhirna syāt, prajñaptiśca |
evaṃ skandhādibuddhiprajñaptayo ‘pi yojyāḥ|
syāccyaveta, upapadyeta,
na ca sattvasabhāgatāṃ vijahyāt, na ca pratilabheta ——
iti catuṣkoṭikaḥ|
prathamā koṭiḥ —— yataścyavate tatraivopapadyamānaḥ|
dvitīyā —— niyāmamavakrāman sa hi pṛthagjanasabhāgatāṃ vijihāti,
āryasabhāgatāṃ pratilabhate|
tṛtīyā —— gatisañcārāt|
caturthī —— etānākārān sthāpayitvā|
yadi pṛthagjanasabhāgatā nāma dravyamasti,
kiṃ punaḥ pṛthagjanatvena|
nahi manuṣyasabhāgatāyā anyat manuṣyatvaṃ kalpyate|
naiva ca lokaḥ sabhāgatāṃ paśyati;
arūpiṇītvāt|
nacaināṃ prajñayā paricchinatti,
pratipadyate ca sattvānāṃ jātyabhedamiti satyā api tasyāḥ kathaṃ tatra vyāpāraḥ|
api ca —— asattvasabhāgatāpi kiṃ neṣyate|
sāliyavamudgamāṣāmrapanasalohakāñcanādīnāṃ svajātisādṛśyāt,
tāsāṃ ca sabhāgatānāmanyonyabhinnānāṃ kathamabhedena sabhāgatā prajñaptiḥ kriyate,
vaiśeṣikāścaivaṃ dyotitā bhavanti|
teṣāmapi hyeṣa siddhāntaḥ ——
‘sāmānyapadārtho nāmāsti,
yataḥ samānapratyayotpattiratulyaprakāreṣvapi’ iti|
ayaṃ tu teṣāṃ viśeṣaḥ ——
sa eko ‘pyanekasmin varttate yadi dyotitāḥ, yadi na dyotitāḥ|
astyeṣā tu sabhāgatā;
sūtre vacanād —— iti vaibhāṣikāḥ|
uktaṃ hi bhagavatā ——
“sa ceditthantvamāgacchati manuṣyāṇāṃ sabhāgatām” iti|
uktametat,
na tūktaṃ dravyāntaramiti ?
kā tarhi sā ?
ta eva hi tathābhūtāḥ saṃskārā yeṣu manuṣyādiprajñaptiḥ śalyādiṣu sabhāgatāvat|
tattvetanna varṇayanti||
atha kimidamāsaṃjñikaṃ nāma ?
āsaṃjñikamasaṃjñiṣu|
nirodhaścittacaittānāṃ,
asaṃjñisattveṣu deveṣūpapannānāṃ yaścittacaittānāṃ nirodhastadāsaṃjñikaṃ nāma dravyam|
yena cittacaittā anāgate ‘dhvani kālāntaraṃ sannirudhyante,
notpattuṃ labhante;
nadītoyasannirodhavat|
vipākaḥ,
kasya vipākaḥ?
asaṃjñisamāpatteḥ||
katame te sattvā yeṣvasaṃjñisattvāḥ ?
te bṛhatphalāḥ||41||
bṛhatphalā nāma devā yeṣāṃ kecidasaṃjñisattvāḥ pradeśe bhavanti dhyānantarikāvat|
kiṃ punastenaiva kadācit saṃjñino bhavanti ?
bhavantyupapattikāle cyutikāle ca |
“prakṛṣṭamapi kālaṃ sthitvā saha saṃjñotpādāt teṣāṃ sattvānāṃ tatsthānāccyutirbhavati” iti sūtre pāṭhaḥ|
te ca tato dīrghasvapnavyutthitā iva cyutā kāmadhātāvupapadyante,
nānyatra|
pūrvasamāpattisaṃskāraparikṣayāt apūrvānupacayācca kṣiptā iva kṣīṇavegā iṣavaḥ pṛthivīṃ patanti|
yena ca tatropapattavyam,
tasyāvaśyaṃ kāmāvacaraṃ karmāparaparyāyavedanīyaṃ bhavati|
yathā yathā uttarakauravāṇāṃ devopapattivedanīyam||41||
atha ‘samāpattī’ iti yaduktam,
katame te samāpattī ?
asaṃjñisamāpattiḥ,
nirodhasamāpattiśca|
keyamasaṃjñisamāpattiḥ ?
yathaivāsaṃjñikamuktam ——
“nirodhaścittacaittānām” iti |
tathā ‘saṃjñisamāpattiḥ,
asaṃjñinā sattvānāṃ samāpattiḥ,
asaṃjñā vā samāpattirityasaṃjñisamāpattiḥ|
sāpi cittacaittānāṃ nirodhaḥ|
etāvat tathāśabdenānvākṛṣyate|
sā tu samāpattiḥ$$dhyāne ‘ntye,
antyadhyānaṃ caturtham,
tatparyāpannā ‘sau,
nānyabhūmikā|
kimarthamenāṃ samāpadyante ?
niḥsṛtīcchayā|
niḥsaraṇameṣāṃ manyante|
ato mokṣakāmatayā samāpadyante|
āsaṃjñikaṃ vipākatvāt avyākṛtamiti siddhaṃ|
iyaṃ tu $$　　　 śubhā,
kuśalaivāsaṃjñisamāpattiḥ|
tasyā asaṃjñisattveṣu pañcaskandhako vipākaḥ|
kuśalā satī $$　　　　　 upapadyavedyaiva,
upapadyavedanīyaiva |
na dṛṣṭadharmaparyāyavedanīyā,
nāpi aniyatā|
yo ‘pyenāmutpādya parihīyate,
so ‘pi kilāvaśyaṃ punarutpādyāsaṃjñisattveṣūpapadyata iti|
tata eva tallābhī niyāmaṃ nāvakrāmati|
seyaṃ pṛthagjanasyaiveṣyate,
nāryasya,
na hyāryā asaṃjñisamāpattiṃ samāpadyante, vinipātasthānamivaināṃ paśyanti|
niḥsaraṇasaṃjñino hi tāṃ samāpadyante,
atha kimenāmāryāścaturthadhyānalābhādatītānāgatāṃ pratilabhante dhyānavat?
anye ‘pi tāvanna pratilabhante|
kiṃ kāraṇam ?
eṣā hyucitāpi satī mahābhisaṃskārasādhyatvād, acittakatvācca|
ekādhvikā ‘pyate||42||
ekakāliketyarthaḥ|
varttamānakālikaiva labhyate|
yathā prātimokṣasaṃvaraḥ|
labdhayā tu dvitīyādiṣu kṣaṇeṣvatītayā ‘pi samanvāgato bhavati yāvanna tyajati|
acaittakatvānnānāgatā bhāvyate||42||
nirodhasamāpattiridānīṃ katamā ?
nirodhākhyā tathaiveyaṃ,
yathaivāsaṃjñisamāpattiḥ|
tathāśabdena kaḥ prakāro gṛhyate ?
“nirodhaścittacaittānām” iti|
ayaṃ tvasyā viśeṣaḥ —— iyaṃ
vihārārthaṃ,
śāntavihārasaṃjñāpūrvakeṇa manasikāreṇa enāṃ samāpadyante|
tāṃ tu niḥsaraṇasaṃjñāpūrvakeṇa|
sā khalvapi caturthadhyānabhūmikā|
iyaṃ tu $$bhavāgrajā|
naivasaṃjñānāsaṃjñāyatanabhūmikaiva|
sā ceyam ——
śubhā,
kuśalaiva,
na kliṣṭā nāvyākṛtā|
kuśalā satī $$　　　　　 dvivedayā ‘niyatā ca,
dvayoḥ kālayorvedyā upapadyavedanīyā ca,
aparaparyāyavedanīyā ca|
aniyatā ca vipākaṃ prati kadācinna vipacyate|
yadīha parinirvāyāt,
tasyā hi bhavāgre catuḥskandhako vipākaḥ|
sā ceyamekāntena$$　　　　　　　　 āryasya,
na hi pṛthagjanā nirodhasamāpattimutpādayituṃ śaknuvanti;
ucchedabhīrutvād,
āryamārgabalena cotpādanād,
dṛṣṭadharmanirvāṇasya tadadhimuktitaḥ|
āryasyāpi ceyaṃ na vairāgyalabhyā |
kiṃ tarhi ?
āpyā prayogataḥ||43||
prayogalabhyaiveyam|
na cātītā labhyate,
nāpyanāgatā bhāvyate;
cittabalena tadbhāvanāt||43||
kiṃ bhagavato ‘pi prāyogikī ?
netyāha|
bodhilabhyā muneḥ,
kṣayajñānasamakālaṃ buddhā bhagavanta etāṃ pratilabhante|
nāsti kiñcid buddhānāṃ prāyogikaṃ nāma|
icchāmātrapratibaddho hi teṣāṃ sarvaguṇasampatsammukhībhāvaḥ|
tasmādeṣāṃ sarvavairāgyalābhikam|
kathaṃ khalvidānīmanutpāditāyāṃ nirodhasamāpattau kṣayajñānakāle bhagavānubhayatobhāgavimuktaḥ sidhyati ?
sidhyati;
utpāditāyāmiva tasyāṃ vaśitvalābhāt prāgeva tāṃ bodhisattvaḥ śaikṣāvasthāyāmutpādayatīti pāścāttyāḥ|
atha kasmādevaṃ neṣyate,
evaṃ ca sthaviropaguptasyāpīdaṃ netrīpadaṃ prāmāṇikaṃ bhaviṣyati ——
“nirodhasamāpattimutpādya kṣayajñānamutpādayatīti vaktavyaṃ tathāgataḥ” iti?
na prāk,
na hi pūrvaṃ tasyā utpādanaṃ yujyata iti kāśmīrakāḥ|
kiṃ kāraṇaṃ ?
catustriṃśatkṣaṇāptitaḥ|
catustriṃśatā kila cittakṣaṇairbodhisattvo bodhimanuprāptaḥ|
satyābhisamaye ṣoḍaśabhiḥ,
bhavāgravairāgye cāṣṭādaśabhirnavaprakārāṇāṃ kleśānāṃ prahāṇāya;
navānantaryavimuktimārgotpādanāt|
ta ete catustriṃśat bhavanti|
ākiñcanyāyatanavītarāgasyāsya niyāmāvakramaṇādadhobhūmikā na punaḥ praheyā bhavanti |
ata etasminnantare visabhāgacittā sambhavānnirodhasamāpatterayoga iti|
kiṃ punaḥ syād ——
yadi visabhāgacittamantarā sammukhīkuryāt ?
vyutthānāśayaḥ syād,
avyutthānāśayāśca bodhisattvāḥ ?
satyamavyutthānāśayāḥ;
na tu āsravamārgāvyutthānāt|
kathaṃ tarhi —— “na tāvat bhetsyāmi paryaṅkamaprāpte āsravakṣaye” iti ?
asyāśayasyāvyutthānādekāyana eva sarvārthaparisamāpteriti bahirdeśakāḥ|
pūrvameva tu varṇayanti kāśmīrāḥ|
yadyapyanayorbahuprakāro viśeṣaḥ|
kāmarūpāśraye tūbhe,
ubhe api tvete asaṃjñinirodhasamāpattī kāmadhātau rūpadhātau cotpatsyete|
ye tvasaṃjñisamāpattiṃ rūpadhātau necchanti ,
teṣāmayaṃ grantho virudhyate——
“syādrūpabhavo na cāsau bhavaḥ pañcavyavacāraḥ|
syādrūpāvacarāṇāṃ saṃjñināṃ devānāṃ visabhāge citte sthitānāma saṃjñisamāpattiṃ nirodhasamāpattiṃ ca samāpannānāmasaṃjñināṃ ca devānāmāsaṃjñike pratilabdhe yo bhavaḥ ” iti|
atha ubhe apyete kāmarūpāśraye|
tatrāpi tvayaṃ viśeṣaḥ——
nirodhākhyādito nṛṣu||44||
nirodhasamāpattiḥ prathamato manuṣyeṣūtpādyate,
paścād rūpadhātau parihīṇapūrvaiḥ|
kimapyasti parihāṇiḥ ?
astītyāha|
anyathā hi udāyisūtraṃ virudhyeta ——
“ihāyuṣmanto bhikṣuḥ śīlasampannaśca bhavati,
samādhisampannaśca,
prajñāsampannaśca|
so ‘bhīkṣṇaṃ saṃjñāveditanirodhaṃ samāpadyate ca vyuttiṣṭhate ca ,
asti caitat sthānamiti yathābhūtaṃ prajānāti|
sa na haiva dṛṣṭa eva dharme pratipadyevājñāmārāgayati| nāpi maraṇakālasamaye bhedācca|
kāyasyātikramya devān kavalīkārabhakṣānanyatarasmin divye manomaye kāya upapadyate|
sa tatropapanno ‘bhīkṣṇaṃ saṃjñāveditanirodhaṃ samāpadyate ca vyuttiṣṭhate ca,
asti caitat sthānamiti yathābhūtaṃ prajānāti ” iti|
atra hi divyo manomayaḥ kāyo rūpāvacara ukto bhagavatā|
iyaṃ ca samāpattirbhāvāgrikī|
tat kathamaparihīṇasya tallābhino rūpadhātau syādupapattiḥ ?
caturthadhyānabhūmikāmapi nirodhasamāpattiṃ nikāyāntarīyā icchanti|
teṣāṃ vināpi parihāṇyā sidhyatyetat|
etadeva tu na sidhyati —— caturthadhyānabhūmikāpyasāvastīti|
kiṃ kāraṇam ?
“navānupūrvasamāpattayaḥ ” iti sūtre vacanāt|
yadyeṣa niyamaḥ,
kathaṃ vyutkrāntasamāpattayo bhavanti ?
prāthamakalpikaṃ pratyeṣa niyamaḥ|
prāptaprakāmavaśitvāt tu santo vilaṅghyāpi samāpadyante|
evamanayoḥ samāpattyorbhūmito ‘pi viśeṣaḥ;
caturthadhyānatayā ‘grabhūmikatvāt|
prayogato ‘pi,
niḥsaraṇavihārasaṃjñāpūrvakamanasikāraprayogāt|
santānato ‘pi ,
pṛthagjanārthasantānatvāt|
phalato ‘pi ,
āsaṃjñikabhavāgraphalatvāt|
vedanīyato ‘pi,
niyatobhayathāvedanīyatvāt|
prathamotpādanato ‘pi,
dvidhātumanuṣyotpādanāt|
kasmāt punarete cittacaittanirodhasvabhāve satyāsaṃjñisamāpattiḥ,
saṃjñāveditanirodhasamāpattiścocyete ?
tatprātikūlyena tatsamāpattiprayogāt vedanādijñāne ‘pi paracittajñānavacanavat|
kathamidānīṃ bahukālaniruddhāccittāt punarapi cittaṃ jāyate ?
atītasyāpyastitvād iṣyate vaibhāṣikaiḥ samanantarapratyayatvam|
apare punarāhuḥ ——
kathaṃ tāvadārūpyopapannānāṃ ciraniruddhe ‘pi rūpe punarapi rūpaṃ jāyate ?
cittādeva hi tajjāyate,
na rūpāt|
evaṃ cittamapyasmādeva sendriyāt kāyāt jāyate,
na cittāt|
anyonyabījakaṃ hyetadubhayaṃ yaduta cittaṃ ca sendriyaśca kāya iti pūrvācāryāḥ|
bhadantavasumitrastvāha paripṛcchāyām ——
“yasyācittikā nirodhasamāpattistasyaiṣa doṣaḥ,
mama tu sacittikā samāpattiḥ” iti|
bhadantaghoṣaka āha ——
tadidaṃ nopapadyate;
“sati hi vijñāne trayāṇāṃ sannipātaḥ, sparśapratyayā ca vedanā saṃjñā cetanā ” ityuktaṃ bhagavatā|
ataḥ saṃjñāvedanayorapyatra nirodho na syāt|
athāpi syāt ?
yathā “ vedanāpratyayā tṛṣṇā ” ityuktam|
satyāmapi tu vedanāyāmarhato na tṛṣṇotpattiḥ,
evaṃ satyapi sparśe vedanādayo na syuriti?
tasyāviśeṣitvāt|
“avidyāsaṃsparśajaṃ hi veditaṃ pratītyotpannā tṛṣṇā” ityuktam,
na tu vedanotpattau sparśo viśeṣita ityasamānametat|
tasmādacittikā nirodhasamāpattiriti vaibhāṣikāḥ|
kathamacittikāyāḥ samāpattitvam ?
mahābhūtasamatāpādanāt|
samāpatticittena ca tāṃ samāpadyante = samāgacchantīti samāpattiḥ|
kiṃ punarete samāpattī dravyataḥ staḥ ?
utāho prajñaptitaḥ ?
dravyata ityāha|
cittotpattipratibandhanāt ?
na;
samāpatticittenaiva tatpratibandhanāt|
samāpatticittameva hi taccittāntaraviruddhamutpadyate,
yena kālāntaraṃ cittasyāpravṛttimātraṃ bhavati;
tadviruddhāśrayāpādanāt|
yāsau samāpattiriti prajñapyate,
taccāpravṛttimātraṃ na pūrvamāsīt, na paścād bhavati vyutthitasyeti saṃskṛtāsau samāpattiḥ prajñapyate|
atha vā —— āśrayasyaiva tatā samāpādanaṃ samāpattiḥ|
evamāsaṃjñikamapi draṣṭavyam|
cittamevāsau tatra cittapravṛttiviruddhaṃ labhate,
taccāpravṛttimātramāsaṃjñikaṃ prajñapyata iti tadetanna varṇayanti||44||
vyākhyāte samāpattī||
jīvitaṃ katamat ?
āyurjīvitam,
evaṃ hyuktamabhidharme ——
“jīvitendriyaṃ katamat?
traidhātukamāyuḥ ” iti|
etaccaiva na jñāyate——
āyurnāma ka eṣa dharma iti?
ādhāra ūṣmavijñānayorhi yaḥ|
idamuktaṃ bhagavatā ——
“āyurūṣmātha vijñānaṃ yadā kāyaṃ jahatyamī|
apaviddhastadā śete yathā kāṣṭhamacetanaḥ”||iti|
tad ya ūṣmaṇo vijñānasya cādhārabhūto dharmaḥ sthitihetuḥ,
tad ‘āyuḥ’|
tasyedānīmāyuṣaḥ ka ādhārabhūtaḥ ?
te evoṣmavijñāne|
evaṃ tarhi parasparāpekṣyavṛttitvādeṣāṃ kaḥ pūrvaṃ nivarttiṣyate,
yadvaśādādibhavau nivarttiṣyete iti nityānivṛttiprasaṅgaḥ?
āyuṣastarhi karmādhārabhūtaṃ yāvadākṣiptam,
karmaṇā tāvadanuvarttanāt|
ūṣmavijñānayorapi kimarthaṃ karmaivādhārabhūtaṃ neṣyate ?
mā bhūt sarvaṃ vijñānamāmaraṇād vipāka iti|
ūṣmaṇastarhi karmādhārabhūtaṃ bhaviṣyati,
ūṣmā ca vijñānasya?
evamapyārūpyeṣvanādhāraṃ vijñānaṃ syād;
ūṣmābhāvāt|
tasya punaḥ karmādhāro bhaviṣyati ?
na vai labhyate kāmacāro yat kvacidevoṣmā vijñānasyādhāro bhaviṣyati,
kvacideva karmeti|
uktaṃ cātra|
kimuktam ?
“mā bhūt sarvaṃ vijñānamāmaraṇād vipākaḥ” iti|
tasmādastyeva tayorādhārabhūtamāyuḥ|
na hi nāstīti brūmaḥ,
na tu dravyāntaram|
kiṃ tarhi ?
traidhātukena karmaṇā nikāyasabhāgasya sthitikālāvedhaḥ|
yāvaddhi karmaṇā nikāyasabhāgasyāvedhaḥ kṛto bhavati ——
‘etāvantaṃ kālamavasthātavyam’ iti,
tāvat so ‘vatiṣṭhate,
tad ‘āyuḥ’ ityucyate|
sasyānāṃ pākakālāvedhavat,
kṣipteṣusthitikālāvedhavacca|
yastu manyate ——
saṃskāro nāma kaścid guṇaviśeṣa iṣau jāyate,
yadvaśād gamanamiṣorāpatanād bhavatīti?
tasya tadekatvāt pratibandhābhāvācca deśāntaraiḥ śīghrataramaprāptikālabhedānupapattiḥ, patanānupapattiśca|
vāyunā tatpratibandha iti cet ?
arvākpatanaprasaṅgo na vā kadācid vāyoraviśeṣāt|
evaṃ tu varṇayanti ——dravyāntaramevāyurastīti|
atha kimāyuḥkṣayādeva maraṇaṃ bhavati ?
āhosvidanyathāpi ?
prajñaptāvuktam ——
“āyuḥkṣayānmaraṇam,
na puṇyakṣayāt ” iti|
catuṣkoṭiḥ|
prathamā koṭiḥ ——
āyurvipākasya karmaṇaḥ paryādānāt|
dvitīyā —— bhogavipākasya|
tṛtīyā —— ubhayoḥ
caturthī —— viṣamāparihāreṇa|
āyurutsargācceti vaktavyam ? na vaktavyam|
āyuḥkṣayādeva tanmaraṇam; prathamakoṭyantargamāt|
kṣīṇe tvāyupi puṇyakṣayasya maraṇe nāsti sāmarthyam|
tasmād ‘ubhayakṣaye sati maraṇamāyuḥkṣayād ’ ityuktam|
jñānaprasthāne ‘pyuktam ——
“āyuḥ santatyupanibaddhaṃ varttata iti vaktavyam|
sakṛdutpannaṃ tiṣṭhatīti vaktavyam ?
āha ——
kāmāvacarāṇāṃ sattvānāmasaṃjñisamāpattiṃ nirodhasamāpattiṃ ca samāpannānāṃ santatyupanibaddhaṃ varttata iti vaktavyam|
samāpannānāṃ rūpārūpavacarāṇāṃ ca sattvānāṃ sakṛdutpannaṃ tiṣṭhatīti vaktavyam”|
ko ‘sya bhāṣitasyārthaḥ ?
yasyāśrayopaghātād upaghātastatsantatyadhīnatvāt prathamam|
yasya tvāśrayopaghāta eva nāsti tadyathotpannāvasthānād dvitīyam|
sāntarāyaṃ prathamam, nirantarāyaṃ dvitīyamiti kāśmīrāḥ|
tasmādastyakālamṛtyuḥ|
sūtre ‘pyuktam ——
“catvāra ātmabhāvapratilambhāḥ|
astyātmabhāvapratilambho yatrātmasañcetanā kramate;
na parasañcetanā ” iti|
catuṣkoṭikaḥ ——
1. ātmasañcetanaiva kramate kāmadhātau krīḍāpramoṣakāṇāṃ devānām,
manaḥpradūṣakāṇāṃ ca |
teṣāṃ hi praharṣamanaḥpradoṣābhyāṃ tasmāt sthanāccyutirbhavati,
nānyathā|
buddhānāṃ ceti vaktavyam;
svayammṛtyutvāt|
2. parasañcetanaiva kramate garbhāṇḍagatānām|
3. ubhayamapyeṣāṃ kāmāvacarāṇāṃ prāyeṇa|
4. nobhayaṃ sarveṣāmantarābhavikāṇāṃ rūpārūpyāvacarāṇāmekajātīyānāṃ kāmāvacarāṇām,
tadyathā nārakāṇāmuttarakauravāṇāṃ darśanamārgamaitrīnirodhāsaṃjñisamāpattisamāpannānāṃ rājarṣi–jinadūta–jinādiṣṭa– dharmilottaragaṅgilaśreṣṭhiputrayaśaḥ–kumārajīvakādīnāṃ sarveṣāṃ caramabhavikānām,
bodhisattvamātustadgarbhāyāḥ,
cakravarttimātuśca tadgarbhāyāḥ|
atha kasmāt sūtra uktam ——“katame te bhadanta sattvā yeṣāṃ nātmasañcetanā kramate,
na parasañcetanā?
naivasaṃjñānāsaṃjñāyatanopagāḥ śāriputra ” iti ?
anyeṣu kila dhyānārūpyeṣvātmasañcetanā svabhūmika āryamārgaḥ,
parasañcetanā uttarabhūmisāmantakaḥ,
tatra cobhayaṃ nāstīti|
nanu caivaṃ tatrāpi parabhūmika āryamārgaḥ parasañcetanā prāpnoti?
paryantagrahaṇāt tarhi tadādisampratyayaḥ|
kvacidādisampratyayaḥ ,
kvacidādinā paryanto ‘pi pratīyate,
yadāha ——
“tadyathā devā brahmakāyikāḥ|
iyaṃ prathamā sukhopapattiḥ ” iti |
kvacit paryantenādirapi pratīyate,
yadāha ——
“tadyathā devā ābhāsvarāḥ|
iyaṃ dvitīyā sukhopapattiḥ ” iti|
ayamatra ‘tadyathā’ śabdo dṛṣṭāntavācaka iti yukta etasmāccheṣasampratyayaḥ|
eṣa hi dṛṣṭāntadharmo yadekamapi tajjātīyakaṃ dṛśyate|
sa ceha tadyathāśabdo nāstītyanupasaṃhāra eṣaḥ|
yadyayaṃ tadyathāśabdo dṛṣṭāntavācakaḥ syād,
iha na prāpnuyāt ——
santi sattvā nānātvakāyā nānātvasaṃjñinaḥ,
tadyathā manuṣyāstadekatyāśca devā iti?
tasmādupadarśanārtha evāyaṃ draṣṭavya ityalamatiprasaṅgena ||
uktaṃ jīvitam||
lakṣaṇāni punarjātirjarā sthitiranityatā||45||
etāni hi saṃskṛtasya catvāri lakṣaṇāni|
yatraitāni bhavanti sa dharmaḥ saṃskṛto lakṣyate|
viparyayādasaṃskṛtaḥ|
tatra jātistaṃ dharmaṃ janayati ,
sthitiḥ sthāpayati ,
jarā jarayati,
anityatā vināśayati|
nanu “trīṇīmāni saṃskṛtalakṣaṇāni” iti sūtra uktam,
caturthamapyatra vaktavyaṃ syāt,
kiṃ cātra noktam ?
āha —— sthitiḥ|
yat tarhi “ idaṃ sthityanyathātvam” iti ?
jarāyā eṣa paryāyaḥ;
tadyathā jāterutpāda iti ,
anityatāyāśca vyaya iti|
ye hi dharmāḥ saṃskārāṇāmadhvasañcārāya pravṛttāḥ,
ta eva sūtre lakṣaṇānyuktānyudvejanārtham|
jātirhi yā saṃskārānanāgatādadhvanaḥ pratyutpannamadhvānaṃ sañcārayati|
jarā ‘nityate punaḥ pratyutpannādatītaṃ durbalīkṛtya vighātāt |
tadyathā kila gahanapraviṣṭasya puruṣasya trayaḥ śatravaḥ ——
tata eka enaṃ gahanādākarṣet,
dvau punarjīvitād vyaparopayetām,
tadvaditi|
sthitistu tān saṃskārānupaguhya tiṣṭhatyaviyogamivecchantī|
ato ‘sau saṃskṛtalakṣaṇaṃ na vyavasthāpitā|
asaṃskṛtasyāpi ca svalakṣaṇasthitibhāvāt|
anye punaḥ kalpayanti ——
sthitiṃ jarāṃ cābhisamasya sthityanyathātvamityekaṃ lakṣaṇamuktaṃ sūtre |
kiṃ prayojanam ?
eṣā hyeṣu saṅgāspadam, ataḥ śriyamivaināṃ kālakarṇīsahitāṃ darśayāmāsa tasyāmanāsaṅgārthamiti|
ataścatvāryeva saṃskṛtalakṣaṇāni||45||
teṣāmapi nāmajātyādīnāṃ saṃskṛtatvādanyairjātyādibhirbhavitavyam ?
bhavantyeva|
jātijātyādayasteṣāṃ
teṣāmapi catvāryanulakṣaṇāni bhavanti ——
jātijātiḥ, sthitisthitiḥ, jarājarā , anityatā ‘nityatā iti|
nanu caikaikasya caturlakṣaṇī prāpnoti,
aparyavasānadoṣaśca ,
teṣāṃ punaranyajātyādiprasaṅgāt ?
na prāpnoti;
yasmāt $$te ‘ṣṭadharmaikavṛttayaḥ|
teṣāṃ jātyādīnāmaṣṭasu dharmeṣu vṛttiḥ|
kimidaṃ vṛttiriti ?
kāritraṃ puruṣakāraḥ|
jātijātyādīnāṃ caikatra dharme kathaṃ kṛtvā ātmanā navamo hi dharma utpadyate ?
sārdhaṃ lakṣaṇānulakṣaṇairaṣṭābhiḥ|
tatra jātirātmānaṃ virahayyānyānaṣṭau dharmān janayati|
jātijātistu tāmeva jātim|
tadyathā kila kācit kukkuṭī bahūnyapatyāni prajāyate,
kācidalpāni;
tadvat sthitirapyātmānaṃ varjayitvā ‘nyānaṣṭau dharmān sthāpayati,
sthitisthitistu tāmeva sthitim|
evaṃ jarā ‘nityate api yathāyogyaṃ yojye|
tasmānna bhavatyanavasthāprasaṅgaḥ|
tadetadākāśaṃ pāṭyata iti sautrāntikāḥ|
na hyete jātyādayo dharmā dravyataḥ saṃvidyante yathā vibhajyante|
kiṃ kāraṇam ?
pramāṇābhāvāt|
na hyeṣāṃ dravyato ‘stitve kiñcidapi pramāṇamasti —— pratyakṣamanumānamāptāgamo vā, yathā rūpādīnāṃ dharmāṇāmiti|
yattarhi sūtra uktam ——
“saṃskṛtasyotpādo ‘pi prajñāyate,
vyayo ‘pi, sthityanyathātvamapi” iti ?
granthajño devānāmpriyo na tvarthajñaḥ|
arthaśca pratisaraṇamuktaṃ bhagavatā|
kaḥ punarasyārthaḥ ?
avidyāndhā hi bālāḥ saṃskāraprabandhamātmata ātmīyataścādhimuktāḥ kṛtarucayo ‘bhiṣvajante|
tasya mithyādhimokṣasya vyāvarttanārthaṃ bhagavāṃstasya saṃskārapravāhasya saṃskṛtatvaṃ pratītyasamutpannatvaṃ dyotayitukāma idamāha ——
“ trīṇīmāni saṃskṛtasya saṃskṛtalakṣaṇāni ”|
na tu kṣaṇasya |
na hi kṣaṇasyotpādādayaḥ prajñāyante|
na cāprajñāyamānā ete lakṣaṇaṃ bhavitumarhanti|
ata evātra sūtre ——
“saṃskṛtasyotpādo ‘pi prajñāyate” ityuktam|
punaḥ saṃskṛtagrahaṇaṃ saṃskṛtatve lakṣaṇānīti yathā vijñāyeta ?
maivaṃ vijñāyi;
saṃskṛtasya vastuno ‘stitve lakṣaṇāni jalabalākāvat,
sādhvasādhutve vā kanyālakṣaṇavaditi|
tatra pravāhasyādirutpādaḥ,
nivṛttirvyayaḥ,
sa eva pravāho ‘nuvarttamānaḥ sthitiḥ,
tasyāḥ pūrvāparaviśeṣaḥ sthityanyathātvam|
evaṃ ca kṛtvoktam ——
“viditā eva nandasya kulaputrasya vedanā utpadyante,
viditā iva tiṣṭhanti,
viditā iva astaṃ parikṣayaṃ paryādānaṃ gacchanti ” iti|
āha cātra ——
“jātirādiḥ pravāhasya vyayaśchedaḥ sthitistu saḥ|
sthityanyathātvaṃ tasyaiva pūrvāparaviśiṣṭatā||
“jātirapūrvo bhāvaḥ sthitiḥ prabandho vyayastaducchedaḥ|
sthityanyathātvamiṣṭaṃ prabandhapūrvāparaviśeṣa||iti||
“ kṣaṇikasya hi dharmasya vinā sthityā vyayo bhavet|
na ca vyetyeva tenāsya vṛthā tatparikalpanā||”
tasmāt pravāha eva sthitiḥ|
evaṃ ca kṛtvāyamapyabhidharmanirdeśa upapanno bhavati ——
“sthitiḥ katamā ?
utpannānāṃ saṃskārāṇāmavināśaḥ ” iti|
na hi kṣaṇasyotpannasyāvināśo ‘stīti||
yadapi ca jñānaprasthāna uktam ——
“ekasmiṃścitte ka utpādaḥ？
āha —— jātiḥ|
ko vyayaḥ ?
maraṇam|
kiṃ sthityanyathātvam？
jarā ” iti |
tatrāpi nikāyasabhāgacittaṃ yujyate|
pratikṣaṇaṃ cāpi saṃskṛtasyaitāni lakṣaṇāni yujyante,
vināpi dravyāntarakalpanayā|
kathamiti ?
pratikṣaṇamabhūtvābhāva utpādaḥ,
bhūtvā ‘bhāvo vyayaḥ,
pūrvasya pūrvasyottarottarakṣaṇānubandha sthitiḥ,
tasyāvisadṛśatvaṃ sthityanyathātvamiti|
yadā tarhi sadṛśā utpadyante,
na te nirviśeṣā bhavanti |
kathamidaṃ jñāyate ?
kṣiptākṣiptabalidurbalakṣiptasya vajrādeścirāśutarapātakālabhedāt tanmahābhūtānāṃ pariṇāmaviśeṣasiddheḥ|
nātibahuviśeṣabhinnāstu saṃskārāḥ satyapyanyathātve sadṛśā eva dṛśyante|
antimasya tarhi śabdārciḥkṣaṇasya parinirvāṇakāle ca ṣaḍāyatanasyottarakṣaṇābhāvāt sthityanyathātvaṃ nāstītyavyāpinī lakṣaṇavyavasthā prāpnoti ?
na vai saṃskṛtasya sthitirevocyate, lakṣaṇam,
api tu sthityanyathātvam|
ato yasyāsti sthitistasyāvaśyamanyathātvaṃ bhavatīti nāsti lakṣaṇavyavasthābhedaḥ|
samāsatastvatra sūtre saṃskṛtasyedaṃ lakṣaṇamiti dyotitaṃ bhagavatā ——
“saṃskṛtaṃ nāma yadabhūtvā bhavati,
bhūtvā ca punarna bhavati ,
yaścāsya sthitisaṃjñakaḥ prabandhaḥ so ‘nyathā cānyathā ca bhavati ” iti|
kimatra dravyāntarairjātyādibhiḥ|
kathamidānīṃ sa eva dharmo lakṣyastasyaiva ca lakṣaṇaṃ yokṣyate ?
kathaṃ tāvanmahāpuruṣalakṣaṇāni mahāpuruṣānnānyāni,
sāsnālāṅgūlakakudaśaphaviṣāṇādīni ca gotvalakṣaṇāni gornānyāni?
kāṭhinyādīni ca pṛthivīdhātvādīnāṃ lakṣaṇāni tebhyo nānyāni ,
yathā cordhvagamanena dūrād dhūmasya dhūmatvaṃ lakṣyate,
na ca tat tasmādanyat,
sa evātra nyāyaḥ syāt|
na ca saṃskṛtānāṃ rūpādīnāṃ tāvat saṃskṛtatvaṃ lakṣyate,
gṛhṇatāpi svabhāvam,
yāvat prāgabhāvo na jñāyate paścācca santateśca viśeṣaḥ|
tasmānna tenaiva tallakṣitaṃ bhavati|
na ca tebhyo dravyāntarāṇyeva jātyādīni vidyante|
athāpi nāma dravyāntarāṇyeva jātyādīni bhaveyuḥ ?
kimayuktaṃ syāt ?
eko dharmaḥ ekasminneva kāle jātaḥ sthito jīrṇo naṣṭaḥ syādeṣāṃ sahabhūtatvāt ?
na;
kāritrakālabhedāt|
anāgatā hi jātiḥ kāritraṃ karoti|
yasmānna jātaṃ janyate|
janite tu dharme varttamānāḥ kṣityādayaḥ kāritraṃ kurvantīti na yadā jāyate tadā tiṣṭhati, vinaśyati vā|
idaṃ tāvadiha sampradhāryaṃ bhavet ——
kimanāgataṃ dravyato ‘sti nāstīti paścājjanayati vā na veti sidhyet|
satyapi tu tasmin jātiḥ kāritraṃ kurvatī kathamanāgatā sidhyatītyanāgatalakṣaṇaṃ vaktavyam|
uparatakāritrā cotpannā kathaṃ varttamānā sidhyatīti vartamānalakṣaṇaṃ vaktavyam|
sthityādayo ‘pi ca yugapat kāritre varttamānā ekakṣaṇa eva dharmasya sthitajīrṇavinaṣṭatāṃ prasañjeyuḥ|
yadaiva hyenaṃ sthitiḥ sthāpayati tadaiva jarā jarayati anityatā vināśayatīti|
kimayaṃ tatra kāle tiṣṭhatu, āhosvijjīryatu vinaśyatu vā |
yo ‘pi hi brūyāt ——
sthityādīnāmapi kāritraṃ krameṇeti?
tasya kṣaṇikatvaṃ bādhyate|
athāpyevaṃ brūyāt——
eṣa eva hi naḥ kṣaṇo yāvataitat sarvaṃ samāpyata iti ?
evamapi tābhyāṃ sahotpannā sthitistāvat sthāpayati ,
na tu jarā jarayati,
anityatā vā vināśayatīti|
kuta etat ?
sthiterbalīyastvāt|
punaḥ kenābalīyastvam ?
yadenāṃ saha dharmeṇānityatā nihanti|
kṛtakṛtyā punaḥ kartuṃ notsahate jātivat| sthāturyuktamanutsoḍhum|
na hi śakyaṃ jātyādijanyaṃ varttamānatāmānītaṃ punarānetum|
śakyaṃ tu khalu sthityā sthāpyamatyantaṃ sthāpayitum|
ato na yuktaṃ yannotsahate|
ko vā ‘tra pratibandhaḥ ?
te eva jarā ‘nityate|
yadi hi te balīyasyau syātām,
pūrvameva syātām|
nivṛttakāritrāyāṃ khalvapi sthitau te api na tiṣṭhataḥ, sa cāpi dharma iti,
kathaṃ kutra vā kāritraṃ karttumutsahiṣyete,
kiṃ vā punastābhyāṃ karttavyam ?
sthitiparigrahāddhi sa dharma utpannamātro na vyanaśyat|
sa tu tayā ‘pyupekṣyamāṇo niyataṃ na sthāsyati ——
ayamevāsya vināśaḥ|
syācca tāvadekasya dharmasyotpannasyāvināśaḥ sthitiḥ,
vināśo ‘nityatā|
jarā tu khalu sarvathātvena tathā;
pūrvāparaviśeṣāt, vipariṇāmācca |
atastadanyathātve ‘nya eva |
uktaṃ hi ——
“tathātvena jarā ‘siddhiranyathātve ‘nya eva saḥ|
tasmānnaikasya bhāvasya jarā nāmopapadyate”|
yo ‘pyāha nikāyāntarīyaḥ——
“vināśakāraṇaṃ prāpyānityatā vināśayati” iti?
tasya ‘harītakīṃ prāpya devatā virecayati’ ityāpannaṃ bhavati ,
kiṃ punastāṃ kalpayitvā|
tata evāstu vināśakāraṇād vināśaḥ,
cittacaittānāṃ ca kṣaṇikatvābhyupagamāt tadanityatāyā vināśakāraṇāpekṣatvāt sthityanityate kāritramabhinnakālaṃ kuryātāmityekasyaikatra kāle sthitivinaṣṭatā samprasajyate|
tasmāt pravāhaṃ pratyetāni saṃskṛtalakṣaṇānyuktānīti,
evametat sūtraṃ sunītaṃ bhavati|
api ca ——
yadyanāgatā jātirjanyasya janikā,
kimarthaṃ sarvamanāgataṃ yugapannotpadyate ?
yasmāt $$　　　 janyasya janikā jātirna hetupratyayairvinā||46||
na hi vinā hetupratyayasāmagrayā jātirjanikā bhavati||
hetupratyayānāmeva tarhi sāmarthyaṃ paśyāmaḥ;
sati sāmagraye bhāvād ,
asati cābhāvāt|
na jāteriti hetupratyayā eva janakāḥ santaḥ|
kiṃ ca bhoḥ sarvaṃ vidyamānamupalabhyate,
sūkṣmā api hi dharmaprakṛtayaḥ saṃvidyante|
jātamityeva tu na syād,
asatyāṃ jātau ṣaṣṭhīvacanaṃ ca ——
rūpasyotpādaḥ iti,
yathā —— rūpasya rūpamiti|
evaṃ yāvadanityatā yathāyogaṃ vaktavyā|
tena tarhyanātmatvamapyeṣṭavyamanātmabuddhisiddhyartham|
saṅkhyāparimāṇapṛthaktvasaṃyogavibhāgaparatvāparatvasattādayo ‘pi tīrthakaraparikalpitā abhyupagantavyā ekadvimahadaṇupṛthaksaṃyuktavibhaktaparāparasadādibuddhisiddhyartham|
ṣaṣṭhīvidhānārthaṃ ca ——
rūpasya saṃyoga iti|
eṣā ca ṣaṣṭhī kathaṃ kalpyate ——rūpasya svabhāva iti|
tasmāt prajñaptimātramevaitadabhūtvābhāvajñāpanārthaṃ kriyate jātamiti|
sa cābhūtvābhāvalakṣaṇa utpādo bahuvikalpaḥ|
tasya viśeṣaṇārthaṃ rūpasyotpāda iti ṣaṣṭhīṃ kurvanti ——
yathā rūpasaṃjñaka evotpādaḥ pratīyeta,
mā ‘nyaḥ pratyāyīti|
tadyathā —— candanasya gandhādayaḥ,
śilāputrakasya śarīramiti|
evaṃ sthityādayo ‘pi yathāyogaṃ veditavyāḥ|
yadi jātyā vinā jāyate,
kasmādasaṃskṛtamapyākāśādikaṃ na jāyate ?
jāyata ityabhūtvā bhavati|
asaṃskṛtaṃ ca nityamastīti na jāyate|
yathā ca dharmatayā na sarvaṃ jātimadiṣyate,
tathā na sarvaṃ jāyata ityeṣṭavyam|
yathā ca tulye jātimattve tadanye pratyayāstadanyasyotpādane na samarthā bhavanti,
evamevāsaṃskṛtasyotpādane sarve ‘pyasamarthāḥ syuḥ|
siddhā eva tu dravyabhāvena jātyādaya iti vaibhāṣikāḥ|
na hi dūṣakāḥ santītyāgamā apāsyante,
na hi mṛgāḥ santīti yavā nopyante,
na hi makṣikāḥ patantīti modakā na bhakṣyante|
tasmāddoṣeṣu pratividhātavyam,
siddhāntaścānusartavyaḥ||46||
uktāni lakṣaṇāni||
nāmakāyādayaḥ katame ?
nāmakāyādayaḥ saṃjñāvākyākṣarasamuktayaḥ|
ādigrahaṇena padavyañjanakāyagrahaṇam|
tatra saṃjñākaraṇaṃ nāma,
tadyathā —— rūpam, śabda ityevamādiḥ|
vākyaṃ padam,
yāvatā ‘rthaparisamāptiḥ,
tadyathā ——“anityā bata saṃskārāḥ ” ityevamādi,
yena kriyāguṇakālasambandhaviśeṣā gamyante|
vyañjanam = akṣaram,
tadyathā —— a, ā ityevamādi,
nanu cākṣarāṇyapi lipyavayavānāṃ nāmāni ?
na vai lipyavayavānāṃ pratyāyanārthamakṣarāṇi praṇītāni,
akṣarāṇāmeva tu pratyāyanārthaṃ lipyavayavāḥ praṇītāḥ|
kathamaśrūyamāṇāni lekhyena pratīyeranniti nākṣarāṇyeṣāṃ nāmāni|
eṣāṃ ca saṃjñādīnāṃ samuktayo nāmādikāyāḥ|
“uca samavāye ” paṭhanti, tasya ‘samuktiḥ’ ityetad rūpaṃ bhavati|
yo ‘rthaḥ samavāya iti, so ‘rthaḥ samuktiriti|
tatra nāmakāyastadyathā ——
rūpaśabdagandharasaspraṣṭavyānītyevamādi|
padakāyastadyathā ——
“sarve saṃskārā anityāḥ”,
“sarve dharmā anātmānaḥ”,
“śāntaṃ nirvāṇam”,
ityevamādi|
vyañjanakāyastadyathā ——
ka, kha, ga, gha, ṅetyevamādi|
nanu ca te vāksvabhāvatvācchabdātmakā iti rūpasvabhāvā bhavanti,
kasmāccittaviprayuktā ityucyante ?
naite vāksvabhāvāḥ|
ghoṣo hi vāk,
na ca ghoṣamātreṇārthāḥ pratīyante|
kiṃ tarhi ?
vāṅ nāmni pravarttate,
nāma arthaṃ dyotayati||
na vai ghoṣamātraṃ vāk,
yena tu ghoṣeṇārthaḥ pratīyate sa ghoṣo vāk|
kena punarghoṣeṇārthaḥ pratīyate ?
yo ‘rtheṣu kṛtāvadhirvaktṛbhiḥ,
tadyathā —— gaurityeṣa śabdo navasvartheṣu kṛtāvadhiḥ ——
“vāgdigbhūraśmivajreṣu paśvakṣisvargavāriṣu|
navasvartheṣu meghāvī gośabdamupadhārayet”||iti|
yo ‘pi hi manyate ——nāmārthaṃ dyotayatīti ?
tenāpyetadavaśyamabhyupagantavyaṃ yadi pratītapadārthakaṃ bhavatīti |
taccaitacchabdamātrād pratītapadārthakāt sidhyatīti kimarthāntaraṃ nāma kalpayitvā|
idaṃ cāpi na jñāyate ——
kathaṃ vāṅ nāmni varttata iti,
kiṃ tāvadutpādayati ?
āhosvit prakāśayati ?
yadyutpādayati,
ghoṣasvabhāvatvād vācaḥ sarvaṃ ghoṣamātraṃ nāmotpādayiṣyati|
yādṛśo vā ghoṣaviśeṣa iṣyate nāmna utpādakaḥ,
sa evārthasya dyotako bhaviṣyati|
atha prakāśayati,
ghoṣasvabhāvatvād vācaḥ sarva ghoṣamātraṃ nāma prakāśayiṣyati|
yādṛśo vā ghoṣaviśeṣa iṣyate nāmnaḥ prakāśakaḥ,
sa evārthasya dyotako bhaviṣyati|
na khalvapi śabdānāṃ sāmagryamasti kṣaṇaikamilanam|
na caikasya bhāgaśa utpādo yukta iti kathamutpādayantī vāṅ nāmotpādayet|
kathaṃ tāvadatītāpekṣaḥ paścimo vijñaptikṣaṇa utpādayatyavijñaptim ?
evaṃ tarhi paścime śabde eva nāmna utpādādayo ‘pi tamevaikaṃ śṛṇoti so ‘pyarthaṃ pratipadyeta|
athāpyevaṃ kalpyeta ——
vāg vyañjanaṃ janayati,
vyañjanaṃ tu nāmeti ?
atrāpi sa eva prasaṅgaḥ;
vyañjanānāṃ sāmagryābhāvāt|
eṣa e tu prasaṅgo nāmnaḥ prakāśakatve vācaḥ|
vyañjanaṃ cāpi vāgviśiṣṭaprājñā apyavahitacetaskā lakṣaṇataḥ paricchettuṃ notsahanta iti vyañjanasyāpi vāṅ naivotpādikā,
na prakāśikā yujyate|
athāpyarthasahajaṃ nāma jātyādivadiṣyeta ?
evaṃ satyatītānāgatasyārthasya varttamānaṃ nāma na syād|
apatyānāṃ pitṛbhiryatheṣṭaṃ nāmāni kalpyanta iti katamannāma tat sahajaṃ syāt|
asaṃskṛtānāṃ ca dharmāṇāṃ kena sahajaṃ nāma na syāt ityaniṣṭireveyam|
yadapyuktaṃ bhagavatā ——
“nāmasanniśritā gāthā gāthānāṃ kavirāśrayaḥ” iti|
tatrārtheṣu kṛtāvadhiḥ śabdo nāma,
nāmnāṃ ca racanāviśeṣo gātheti nāmasanniśritā bhavati|
racanāviśeṣaśca dravyāntaraṃ nopapadyate,
paṃktivat,
cittānupūrvyavacca|
astu vā vyañjanamātrasya dravyāntarabhāvaparikalpanā|
tatsamūhā eva nāmakāyādayo bhaviṣyantītyapārthikā tatpraklṛptiḥ|
santyeva tu viprayuktasaṃskārabhāvanā nāmakāyādayo dravyata iti vaibhāṣikāḥ|
na hi sarve dharmāstarkagamyā bhavantīti|
atha kiṃpratisaṃyuktā ete nāmakāyādayaḥ sattvākhyāsattvākhyā vipākajā aupacayikā naiḥṣyandikāḥ kuśalā akuśalā avyākṛtā iti vaktavyam ?
āha ——
kāmarūpāptasattvākhyā niḥṣyandāvyākṛtāḥ
kāmāptāḥ, rūpāptāśceti|
ārūpyāptā api santi,
te tvanabhilāpyā ityapare|
sattvākhyā ete|
yaśca dyotayati sa taiḥ samanvāgataḥ,
na yo dyotyate|
naiḥṣyandikā anivṛtāvyākṛtāśca|
yathā caite nāmakāyādayaḥ sattvākhyā naiḥṣyandikā anivṛtāvyākṛtāśca, tathā||47||
sabhāgatā sā tu punarvipākāpi
na kevalaṃ naiḥṣyandikī kāmarūpārūpyāvacarī,
āptayo dvidhā|
prāptayo naiḥṣyandikyaḥ,
vipākajāśca|
lakṣaṇāni ca,
dvidheti varttate,
prāptivat|
niḥṣyandāḥ samāpattyasamanvayāḥ||48||
dve acittasamāpattī asamanvāgamaśca naiḥṣyandikā eva|
śeṣameṣāṃ vaktavyamuktam|
śeṣayoścāsaṃjñikajīvitayoḥ,
ato na punarbrūmaḥ|
kathaṃ prāptyādīnāṃ sattvākhyatoktā ?
samanvāgamavacanāt|
kathaṃ lakṣaṇānāṃ sattvāsattvākhyatoktā ?
sarvasaṃskṛtasahabhūtvāt||48||
uktā viprayuktāḥ||
yattūktam ——
“ janyasya janikā jātirna hetupratyayairvinā ” iti ,
ka ime hetavaḥ? ke ca pratyayāḥ?
kāraṇaṃ sahabhūścaiva sabhāgaḥ samprayuktakaḥ|
sarvatrago vipākākhyaḥ ṣaḍvidho heturiṣyate||49||
ṣaḍime hetavaḥ ——
kāraṇahetuḥ,
sahabhūhetuḥ,
sabhāgahetuḥ,
samprayuktakahetuḥ,
sarvatragahetuḥ,
vipākaheturiti|
tatra ——
svato ‘nye kāraṇaṃ hetuḥ,
saṃskṛtasya hi dharmasya svabhāvavarjyāḥ sarvadharmāḥ kāraṇahetuḥ;
utpādaṃ prati avighnabhāvāvasthānāt|
nanu ca ye ‘syājānata udapatsyantāsravā jānato ‘sya te notpadyanta iti jñānameṣāṃ vighnamutpattau karoti,
sūryaprabhā ca jyotiṣāṃ darśanasyeti kathaṃ svabhāvavarjyāḥ sarvadharmāḥ saṃskṛtasya kāraṇaheturbhavanti ?
utpadyamānasyāvighnabhāvenāvasthānāditi jñātavyam|
bhavet tāvadutpattau vighnakāraṇe samarthānāmavighnakāraṇāddhetutvam|
tadyathā anupadrotāraṃ bhojakamadhikṛtya grāmīṇā bhavanti vaktāraḥ ——
‘svāminā smaḥ sukhitāḥ’ iti|
yasya punarnāstyeva śaktirvighnayitum,
tasya kathaṃ hetubhāvaḥ,
tadyathā nirvāṇasyānutpattidharmāṇāṃ ca sarvotpattau,
nārakādīnāṃ cārūpyaskandhotpattau ?
asanto ‘pi hyete tathaiva vighnaṃ karttumasamarthāḥ syuḥ|
asamarthe ‘pi hi bhojake tathā vaktāro bhavantīti sa evātra dṛṣṭāntaḥ, sāmānyenaiva nirdeśaḥ|
yastu pradhānaḥ kāraṇahetuḥ,
sa utpādane ‘pi samarthaḥ,
yathā cakṣūrūpe cakṣurvijñānasya,
āhāraḥ śarīrasya ,
bījādayo ‘ṅkurādīnāmiti|
yastvevaṃ codayati ——
anāvaraṇabhāvena cet sarve dharmahetavo bhavanti,
kasmānna sarvasyotpādo yugapadbhavati,
prāṇātipātena ca ghātakavat sarve tadbhājo bhavantīti?
tasyedamacodyam;
yasmādanāvaraṇabhāvena sarvadharmāḥ hetuḥ pratijñāyante,
na kārakabhāveneti|
sarvasyaiva kāraṇahetoḥ sarvotpattau sāmarthyamityapare|
tadyathā —— nirvāṇasyāpi cakṣurvijñānam|
kathaṃ kṛtvā ?
tena hyālambanāt manovijñānamutpadyate kuśalākuśalam;
yataḥ krameṇa paścāccakṣurvijñānamiti kāraṇaparamparayā tasyāpi pratyayī bhāvādasti sāmarthyam|
evamanyasyāpi pratipattavyam|
eṣā hi dik|
uktaḥ kāraṇahetuḥ||
sahabhūrye mithaḥphalāḥ|
mithaḥ pāramparyeṇa ye dharmāḥ parasparaphalāste parasparaḥ sahabhūheturyathākatham|
bhūtavaccittacittānuvartilakṣaṇalakṣyavat||50||
catvāri mahābhūtānyanyonyaṃ sahabhūhetuḥ|
cittaṃ cittānuvarttināṃ dharmāṇām,
te ‘pi tasya|
saṃskṛtalakṣaṇāni lakṣyasya, so ‘pi teṣām|
evaṃ ca kṛtvā sarvameva saṃskṛtaṃ sahabhūheturyathāyogam|
vināpi cānyonyaphalatvena dharmo ‘nulakṣaṇānāṃ sahabhūhetuḥ,
na tāni tasyetyupasaṃkhyātavyam||50||
ke punarete cittānuvarttino dharmāḥ ?
caittā dvau saṃvarau teṣāṃ cetaso lakṣaṇāni ca |
cittānuvarttinaḥ,
sarve cittasamprayuktāḥ,
dhyānasaṃvaraḥ, anāsravasaṃvaraḥ,
teṣāṃ ca ye jātyādayaḥ, cittasya ca|
ete dharmāścittānuvarttina ucyante|
kathamete cittamanuparivarttante ?
samāsataḥ$$kālaphalādiśubhatādibhiḥ||51||
kālastāvaccittenaikotpadasthitinirodhatayā ekādhvapatitatvena caturthena|
phalādibhirekaphalavipākaniḥṣyandatayā |
pūrvakastvekaśabdaḥ sahārthe veditavyaḥ||
śubhatādibhiḥ kuśalākuśalāvyākṛtacitte kuśalākuśalāvyākṛtatayā|
evaṃ daśabhiḥ kāraṇaiścittānuparivarttina ucyante|
tatra sarvālpaṃ cittamaṣṭapañcāśato dharmāṇāṃ sahabhūhetuḥ|
daśānāṃ mahābhūmikānāṃ catvāriśatastallakṣaṇānām,
aṣṭānāṃ ca svalakṣaṇānulakṣaṇānām|
tasya punaścatuḥpañcāśad dharmāḥ sahabhūhetuḥ, svānyanulakṣaṇāni sthāpayitvā|
caturdaśetyapare|
daśa mahābhūmikāḥ svānyeva ca lakṣaṇānīti|
tadetanna varṇayanti|
prakaraṇagrantho hyevaṃ virudhyate ——
“syād duḥkhasatyaṃ satkāyadṛṣṭihetukam,
na satkāyadṛṣṭirhetuḥ|
satkāyadṛṣṭestatsamprayuktānāṃ ca dharmāṇāṃ jātiṃ jarāṃ sthitiminityatāṃ ca sthāpayitvā yattadanyat kliṣṭaṃ duḥkhasatyaṃ satkāyadṛṣṭihetukam,
satkāyadṛṣṭeśca hetuḥ,
yadetat sthāpitam ” iti
ye tarhi “ tatsamprayuktānām ” ityatanna paṭhanti——
arthato vaivaṃ boddhavyamiti kāśmīrāḥ|
yattāvat sahabhūhetunā hetuḥ,
sahabhvapi tat |
syāttu sahabhūrna sahabhūhetunā hetuḥ dharmasyānulakṣaṇāni,
tāni cānyonyam|
cittānuparivarttyanulakṣaṇāni caivaṃ cittasya,
tāni cānyonyaṃ sapratighaṃ copādāyarūpamanyonyamapratighaṃ ca kiñcit sarvaṃ ca bhūtaiḥ prāptayaśca sahajāḥ prāptimataḥ sahabhuvo na sahabhūhetuḥ;
anekaphalavipākaniṣyandatvāt|
na caittāḥ sahacariṣṇavaḥ;
pūrvamapyutpatteḥ paścādapīti|
sarvamapyetat syāt;
prasiddhahetuphalabhāvānāṃ bījādīnāmeṣa nyāyo na dṛṣṭa iti vaktavyametat ——
kathaṃ sahotpannānāṃ dharmāṇāṃ hetuphalabhāva iti ?
tadyathā pradīpaprabhayoraṅkuracchāyayośca|
sampradhāryaṃ tāvadetat——
kiṃ prabhāyāḥ pradīpo hetuḥ,
āhosvit pūrvotpannaiva sāmagrī saprabhasya pradīpasya sacchāyasyāṅkurasyotpattau heturiti ?
itastarhi bhāvābhāvayostadvattvāt|
etaddhi hetuhetumato lakṣaṇamācakṣate haitukāḥ ——
yasya bhāvābhāvayoḥ yasya bhāvābhāvau niyamataḥ,
sa hetuḥ,
itaro hetumāniti|
sahabhuvā ca dharmāṇāmekasya bhāve sarveṣāṃ bhāvaḥ, ekasyābhāve sarveṣāmabhāva iti yukto hetuphalabhāvaḥ|
syāttāvat sahotpannānām,
parasparaṃ tu katham ?
ata eva kāraṇāt |
evaṃ tarhyavinābhāvino ‘pyupādāyarūpasyānyonyameṣa prasaṅgaḥ,
bhūtaiśca sārdhaṃ cittānulakṣaṇādīnāṃ ca cittādibhiḥ ?
tridaṇḍānyonyabalāvasthānavat tarhi sahabhuvāṃ hetuphalabhāvaḥ sidhyati|
mīmāṃsyaṃ tāvadetat ——
kimeṣāṃ sahotpannabalenāvasthānam,
āhosvit pūrvasāmagrīvaśāt tathaivotpāda iti?
anyadapi ca tatra kiñcidbhavati ——
sūtrakam, śaṅkuko vā, pṛthivī vā dhārikā|
eṣāmapi nāmānye ‘pi sabhāgahetutvādayo bhavantīti siddhaḥ sahabhūhetuḥ||51||
sabhāgahetuḥ katamaḥ ?
sabhāgahetuḥ sadṛśāḥ,
sadṛśā dharmāḥ sadṛśānāṃ dharmāṇāṃ sabhāgahetuḥ,
tadyathā —— kuśalāḥ pañcaskandhāḥ kuśalānāmanyonyaṃ kliṣṭāḥ kliṣṭānām,
avyākṛtāḥ avyākṛtānām,
rūpamavyākṛtaṃ pañcānām|
catvārastu na rūpasyetyapare,
nyūnatvāt|
kalalaṃ kalalādīnāṃ daśānāmavasthānam,
arbudādayo ‘rbudādīnāmekaikāpahrāsenaikasmin nikāyasabhāge|
anyeṣu tu samānajātīyeṣu daśāpyavasthā daśānām|
bāhyeṣvapi yavo yavasya , śāliḥ śāleriti vistareṇa yojyam|
ye tu rūpaṃ rūpasya necchanti sabhāgahetum,
teṣāmeṣa grantha icchāvighātāya sampravarttate ——
“atītāni mahābhūtānyanāgatānāṃ mahābhūtānāṃ heturadhipatiḥ” iti|
kiṃ punaḥ sarve sadṛśāḥ sabhāgahetuḥ?
netyāha |
kiṃ tarhi ?
svanikāyabhuvaḥ,
svo nikāyo bhūścaiṣāṃ ta ime svanikāyabhuvaḥ|
pañca nikāyāḥ ——
duḥkhadarśanaprahātavyo yāvat bhāvanāprahātavyaḥ|
nava bhūmayaḥ ——
kāmadhāturaṣṭau ca hānārūpyāḥ|
tatra duḥkhadarśanaheyā duḥkhadarśanaheyānāṃ sabhāgahetuḥ,
nānyeṣām|
evaṃ yāvad bhāvanāheyā bhāvanāheyānām|
te ‘pi kāmāvacarāḥ kāmāvacarāṇāṃ prathamadhyānabhūmikāḥ prathamadhyānabhūmikānāṃ yāvad bhavāgrabhūmikāstadbhūmikānāmeva nānyeṣām|
te ‘pi na sarve,
kiṃ tarhi ?
agrajāḥ|
pūrvotpannāḥ paścimānāmutpannānutpannānāṃ sabhāgahetuḥ|
anāgatā naiva sabhāgahetuḥ|
evamatīte|
kuta etat ?
āha —— śāstrāt|
“sabhāgahetuḥ katamaḥ ?
pūrvotpannāni kuśalamūlāni paścādutpannānāṃ kuśalamūlānāṃ tatsamprayuktānāṃ ca dharmānāṃ svadhātau sabhāgahetunā hetuḥ|
evamatītāni atītapratyutpannānām|
atītapratyutpannānyanāgatānāmiti vaktavyam” |
idamapi śāstram ——
“yo dharmo yasya dharmasya hetuḥ kadācit sa dharmastasya dharmasya na hetuḥ ?
āha —— kadācid ” iti ?
sahabhūsamprayuktakavipākahetvabhisandhivacanādadoṣa eṣaḥ|
yastu manyate ——
anāgato ‘pi sa dharma utpadyamānāvasthāyāṃ sabhāgahetutve niyatībhūto bhavati,
atastāṃ caramāvasthāmabhisandhāyoktam ——
“kadācinna hetuḥ” iti ?
tasyāmaparihāraḥ;
yasmāt sa dharma utpadyamānāvasthāyāḥ pūrvaṃ sabhāgaheturabhūtvā paścād bhavati|
ihāpi ca praśne ——
yo dharmo yasya dharmasya samanantaraḥ kadācit sa dharmastasya na samanantara iti śakyamanayā kalpanayā vaktuṃ syāt ——
na kadāciditi|
kasmādevamāha ?
yadi sa dharmo notpanno bhavatīti dvimukhasandarśanārtham ——
yathā tatra tathehāpi karttavyam,
yathā ceha tathā tatreti|
evaṃ sati ko guṇo labhyata ityakauśalamevātra śāstrakārasyaivaṃ sambhāvyate|
tasmāt pūrvaka evaiṣa parihāraḥ sādhuḥ|
yat tarhīdamuktam ——
“anāgatānāṃ satkāyadṛṣṭiṃ tatsamprayuktaṃ ca duḥkhasatyaṃ sthāpayitvā yat tadanyat kliṣṭaṃ duḥkhasatyaṃ tat satkāyadṛṣṭihetukaṃ na satkāyadṛṣṭerhetuḥ,
yattu sthāpitaṃ tatsatkāyadṛṣṭihetukaṃ satkāyadṛṣṭeśca hetuḥ” iti ?
anāgatasatkāyadṛṣṭisamprayuktaṃ duḥkhasatyaṃ sthāpayitvetyevametat karttavyam,
arthato vaivaṃ boddhavyamiti|
idaṃ tarhi prajñaptibhāṣyaṃ kathaṃ nīyate ——
“sarvadharmāścatuṣke niyatāḥ ——
hetau phale āśraye ālambane niyatāḥ ” iti?
heturatra samprayuktakahetuḥ, sahabhūhetuśca |
phalam —— puruṣakāraphalam, adhipatiphalaṃ ca |
āśrayaścakṣurādirālambanaṃ rūpādikamiti draṣṭavyam|
nanu caivaṃ sati sabhāgaheturabhūtvā heturbhavatīti prāptam?
iṣyata evāvasthāṃ prati na dravyam|
avasthāphalaṃ hi sāmagryam,
na dravyaphalam|
kiṃ punaḥ syād ——yadi vipākahetuvadanāgato ‘pi sabhāgahetuḥ syād ?
śāstre tasya grahaṇaṃ syāt|
ya eva hi phaladānagrahaṇakriyāsamarthastasyaiva grahamṇādadoṣaḥ ?
naitadasti;
niṣyandaphalena hi saphalaḥ sabhāgahetuḥ|
taccānāgatasyāyuktam;
pūrvapaścimatābhāvāt|
na cotpannamanāgatasya niṣyando yujyate,
yathā —— varttamānasya|
mā bhūddhetoḥ pūrvaṃ phalamiti,
nāstyanāgataḥ sabhāgahetuḥ;
vipākaheturapi evamanāgato na prāpnoti,
vipākaphalasya pūrvaṃ saha cāyogādanāgate cādhvani pūrvapaścimatā ‘bhāvāt ?
naitadasti;
sabhāgahetorvinā paurvāparyeṇa sadṛśaḥ sadṛśasya sabhāgaheturityanyonyahetutvādanyonyaniḥṣyandatā samprasajyeta|
na cānyonyaniḥṣyandatā yuktimatīti|
na tvevaṃ vipākahetuḥ,
vinā paurvāparyeṇānyonyahetuphalatā samprasajyate;
bhinnalakṣaṇatvāddhetuphalayoḥ|
tasmādavasthāvyavasthita eva sabhāgahetuḥ, lakṣaṇavyavasthitastu vipākaheturityanāgato ‘pi na vāryate|
yaduktam ——
‘svabhūmikaḥ sabhāgaheturbhavati iti, kimeṣa niyamaḥ sarvasya sāsravasyaiva niyamaḥ?
anyonyaṃ navabhūmistu mārgaḥ,
‘sabhāgahetuḥ’ ityadhikāraḥ|
anāgamye dhyānāntarikāyāṃ caturṣu dhyāneṣu triṣu cārūpyeṣu mārgasatyamanyonyaṃ sabhāgahetuḥ|
kiṃ kāraṇam ?
āgantuko hyasau tāsu bhūmiṣu na taddhātupatitaḥ;
tadbhūmikābhistṛṣṇābhirasvīkṛtatvāt|
ataḥ samānajātīyasyānyabhūmikasyāpi sabhāgaheturbhavati|
sa punaḥ —— samaviśiṣṭayoḥ ||52||
na nyūnasya heturbhavati|
tadyathā —— duḥkhe dharmajñānakṣāntirasyā evānāgatāyāḥ sabhāgaheturviśiṣṭasya ca yāvadanutpādajñānasya|
anutpādajñānamanutpādajñānasyaiva;
anyaviśiṣṭasyābhāvāt|
darśanabhāvanā ‘śaikṣyamārgāstridvyekeṣām|
tatrāpi mṛdvindriyamārgo mṛdutīkṣṇendriyamārgasya hetuḥ |
tīkṣṇendriyamārgastīkṣṇendriyamārgasyaiva |
tadyathā——śraddhānusāriśraddhādhimuktasamayavimuktamārgāḥ ṣaṇṇāṃ caturṇāṃ dvayośca |
dharmānusāridṛṣṭiprāptāsamayavimuktamārgāḥ trayāṇāṃ dvayorekasya|
kathaṃ punarūrdhvabhūmikasyādhobhūmiko mārgaḥ samo vā bhavati ?
viśiṣṭo vā ?
indriyataḥ, hetūpacayataśca|
tatra darśanādimārgāṇāṃ mṛdumṛdvādīnāṃ cottarottare hetūpacitatarāḥ|
yadyapyekasantāne śraddhādharmānusāriṇārgayorasambhavaḥ;
utpannastvanāgatasya hetuḥ||52||
kiṃ punaḥ mārga eva samaviśiṣṭayoḥ sabhāgaheturbhavati ? netyāha|
laukikā api hi ——
prayogajāstayoreva，
samaviśiṣṭayoḥ sabhāgaheturbhavanti,
na nyūnasya |
yathā katame ?
ityāha ——
śrutacintāmayādikāḥ|
ete hi prāyogikāḥ śrutacintābhāvanāmayā guṇāḥ samaviśiṣṭayoreva hetuḥ ,
na nyūnānām|
tadyathā —— kāmāvacarāḥ śrutamayāḥ śrutacintāmayānām,
cintāmayāścintāmayānām;
bhāvanāmayābhāvāt|
rūpāvacarāḥ śrutamayāḥ;
śrutabhāvanāmayānāṃ cintāmayābhāvāt|
bhāvanāmayā bhāvanāmayānāmeva|
ārūpyāvacarā bhāvanāmayā bhāvanāmayānāmeva |
teṣāmapi navaprakārabhedāt mṛdumṛdavaḥ sarveṣāṃ mṛdumadhyā aṣṭānām ——
ityeṣā nītiḥ|
upapattipratilambhikāstu kuśalā dharmāḥ sarve navaprakārāḥ parasparaṃ sabhāgahetuḥ|
kliṣṭā apyevam|
anivṛtāvyākṛtāstu caturvidhāḥ ——
vipākajā āiryāpathikāḥ śailpasthānikāḥ nirmāṇacittasahajāśca|
te yathākramaṃ catustridvyekeṣāṃ sabhāgahetuḥ|
nirmāṇacittamapi kāmāvacaraṃ caturdhyānaphalam|
tatra nottaradhyānaphalamadharadhyānaphalasya|
na hyābhisaṃskārikasya sabhāgahetorhīyamānaṃ phalaṃ bhavati|
tadyathā —— śāliryavādīnām,
mā bhūnniṣphalaḥ prayatna iti|
ata evāhuḥ ——
syādutpanno ‘nāsravo ‘nutpannasyāsravasya na hetuḥ syād,
tadyathā —— duḥkhe dharmajñānamutpannamanutpattidharmāṇāṃ duḥkhe dharmajñānakṣāntīnām|
sarvaṃ ca viśiṣṭaṃ nyūnasya na hetuḥ|
syādekasantānaniyataḥ pūrvapratilabdho ‘nāsravo dharmaḥ paścādutpannasya na hetuḥ|
syādanāgatāḥ duḥkhe dharmajñānakṣāntayo duḥkhe dharmajñānasya,
yasmānna pūrvataraṃ phalamasti,
anāgato vā sabhāgahetuḥ|
syāt pūrvotpanno ‘nāsravo dharmaḥ paścādutpannasyānāsravasya na hetuḥ|
syādadhimātro nyūnasya |
tadyathā——uttaraphalaparihīṇasyādharaphalasammukhībhāve duḥkhe dharmajñānaprāptiśca;
uttrottarakṣaṇasahotpannānāṃ duḥkhe dharmajñānakṣāntiprāptīnāṃ nyūnatvāditi|
uktaḥ sabhāgahetuḥ||
samprayuktahetustu cittacaitāḥ,
evaṃ sati bhinnakālasantānajānāmapyantonyasamprayuktakahetutvaprasaṅgaḥ|
ekākārālambanāstarhi ? evamapi sa eva prasaṅgaḥ|
ekakālāstarhi ?
evaṃ tarhi sati bhinnasantānajānāmapi prasaṅgo navacandrādīni hi paśyatām|
tasmāt tarhi —— samāśrayāḥ||53||
samāna āśrayo yeṣāṃ te cittacaittā anyonyaṃ samprayuktakahetuḥ|
samāna ityabhinnaḥ|
tadyathā —— ya eva cakṣurindriyakṣaṇaścakṣurvijñānasyāśrayaḥ,
sa eva tatsamprayuktānāṃ vedanādīnāmeva,
yāvanmanaḥ|
indriyakṣaṇo manovijñānatatsamprayuktānāṃ veditavyaḥ|
yaḥ samprayuktahetuḥ sahabhūheturapi saḥ|
atha kenārthena sahabhūhetuḥ ? kena samprayuktakahetuḥ ?
anyonyaphalārthena sahabhūhetuḥ; sahasārthikānyonyabalamārgaprayāṇavat|
pañcabhiḥ samatābhiḥ samprayogārthena samprayuktahetuḥ|
teṣāmeva sārthikānāṃ snānaśayanādiparibhogakriyāprayogavat|
ekenāpi hi vinā na sarve samprayujyanta ityayameṣāṃ hetubhāvaḥ||53||
uktaḥ samprayuktakahetuḥ||
sarvatragahetuḥ katamaḥ?
sarvatragākhyaḥ kliṣṭānāṃ svabhūmau pūrvasarvagāḥ|
svabhūmikāḥ pūrvotpannāḥ sarvatragā dharmāḥ paścimānāṃ kliṣṭānāṃ dharmānāṃ sarvatragahetuḥ|
tān punaḥ paścādanuśayanirdeśakośasthāna eva vyākhyāsyāmaḥ|
kliṣṭadharmasāmānyakāraṇatvenāyaṃ sabhāgahetoḥ pṛthag vyavasthāpyate;
nikāyāntarīyāṇāmapi hetutvāt|
eṣāṃ hi prabhāveṇānyanaikāyikā api kleśā upajāyante|
kimāryapudgalasyāpi kliṣṭā dharmāḥ sarvatragahetukāḥ?
sarva eva kliṣṭā dharmā darśanaprahātavyahetukā iti kāśmīrāḥ|
tathā prakaraṇeṣūktam——
“darśanaprahātavyahetukā dharmāḥ katame?
kliṣṭā dharmāḥ,
yaśca darśanaprahātavyānāṃ dharmānāṃ vipāka iti|
avyākṛtahetukā dharmāḥ katame?
avyākṛtāḥ saṃskṛtā dharmā akuśalāśceti|
duḥkhasatyaṃ syāt satkāyadṛṣṭerheturiti vistaro yāvanna satkāyadṛṣteḥ|
teṣāṃ ca dharmānāṃ jātiṃ jarāṃ sthitimanityatāṃ ca sthāpayitvā yattadanyat kliṣṭaṃ duḥkhasatyam”iti|
idaṃ tarhi prajñaptibhāṣyaṃ kathaṃ nīyate——
“syāddharmo ‘kuśalahetuka eva|
syādāryapudgalaḥ kāmavairāgyāt parihīyamāṇo yaḥ tatprathamataḥ$$kliṣṭāṃ cetanāṃ sammukhīkaroti” iti?
aprahīṇahetumetat sandhāyoktam|
darśanaprahātavyo hi tasyā hetuḥ prahīṇatvānnoktaḥ|
uktaḥ sarvatragahetuḥ||
vipākahetuḥ katamaḥ?
vipākaheturaśubhāḥ kuśalāścaiva sāsravāḥ||54||
akuśalāḥ kuśalasāsravāśca dharmā vipākahetuḥ;
vipākadharmatvāt|
kasmādavyākṛtā dharmāḥ vipākaṃ na nirvarttayanti?
durbalatvāt,
pūtibījavat|
kasmānnānāsravāḥ?
tṛṣṇānabhiṣyanditatvāt,
anabhiṣyanditasārabījavat|
apratisaṃyuktā hi kimpratisayuktaṃ vipākamabhinirvarttayeyuḥ|
śeṣāstūbhayavidhitvānnirvarttayanti vipākam,
sārābhiṣyandibījavat|
kathamidaṃ vijñātavyam——
vipākasya heturvipākahetuḥ?
āhosvid vipāka eva heturvipākahetuḥ?
kiṃ cātaḥ?
yadi vipākasya heturvipākahetuḥ,
‘vipākajaṃ cakṣuḥ’ iti etanna prāpnoti|
naiṣa doṣaḥ,
“ubhayathāpi yogaḥ” ityuktaṃ prāk|
atha vipāka iti ko ‘rthaḥ ?
visadṛśaḥ pāko vipākaḥ|
anyeṣāṃ tu hetūnāṃ sadṛśaḥ pākaḥ|
ekasyobhayatheti vaibhāṣikāḥ|
naiva tu teṣāṃ pāko yuktaḥ|
pāko hi nāma santatipariṇāmaviśeṣajaḥ phalaparyantaḥ|
na ca sahabhūsamprayuktahetvoḥ santatipariṇāmaviśeṣajaṃ phalamasti|
na cāpi sabhāgahetvādīnāṃ phalaparyanto ‘sti;
punaḥ punaḥ kuśalādyāsaṃsāraphalatvāt|
kāmadhātāvekaskandhako vipākaheturekaphalaḥ pratyayaḥ, tajjātyādayaśca|
dviskandhaka ekaphalaḥ kāyavākkarma, tajjātyādayaśca|
catuḥskandhaka ekaphalaḥ kuśalākuśalāścittacaittāḥ saha jātyādibhiḥ||
rūpadhātāvekaskandhako vipākaheturekaphalaḥ prāptiḥ,
asaṃjñisamāpattiśca saha jātyādibhiḥ|
dviskandhaka ekaphalaḥ prathame dhyāne vijñapti saha jātyādibhiḥ|
catuḥskandhaka ekaphalaḥ kuśale cetasyasamāhite|
pañcaskandhaka ekaphalaḥ samāhite||
ārūpyadhātāvekaskandhako vipākaheturekaphalaḥ prāptiḥ,
nirodhasamāpattiśca saha jātyādibhiḥ|
catuḥskandhakaḥ kuśalāścittacaittāḥ tajjātyādayaśca|
asti karma yasyaikameva dharmāyatanaṃ vipāko vipacyate yasya jīvitendriyam |
yasya manaāyatanaṃ tasya dve manodharmāyatane|
evaṃ yasya spraṣṭavyāyatanaṃ tasya trīṇi kāyaspraṣṭavyadharmāyatanāni|
evaṃ yasya rūpagandharasāyatanāni|
yasya cakṣurāyatanaṃ tasya catvāri cakṣuḥkāyaspraṣṭavyadharmāyatananāni|
evaṃ yasya śrotraghrāṇajihvāyatanāni|
asti tat karma yasya pañca ṣaḍ saptāṣṭau nava daśaikādaśāyatanāni vipāko vipacyate|
vicitrāvicitraphalatvāt karmaṇo bāhyabījavat|
tadyathā —— bāhyāni bījāni kānicid vicitraphalāni bhavanti |
tadyathā —— padmadāḍimanyagrodhādīnām| kānicidavicitraphalani | tadyathā —— yavagodhūmādīnām|
ekādhvikasya karmastraiyadhviko vipāko vipacyate|
na tu dvaiyadhvikasyāpyekādhvikaḥ,
mā bhūdatinyūnaṃ hetoḥ phalamiti|
ekamekakṣaṇikasya bahukṣaṇikaḥ;
na tu viparyayāt |
na ca karmaṇā saha vipāko vipacyate;
nāpyanantaram;
samanantarapratyayākṛṣṭatvāt samanantarakṣaṇasya |
pravāhāpekṣo hi vipākahetuḥ||54||
atha ka eṣāṃ hetūnāmadhvaniyamaḥ ?
uktameṣāmarthato ‘dhvaniyamaḥ,
na tu sūtrita ityataḥ sūtryate ——
sarvatragaḥ sabhāgaśca dvyadhvagau,
atītapratyutpannāveva anāgatau na staḥ|
uktaṃ cātra kāraṇam|
tryadhvagāstrayaḥ|
sahabhū– samprayukta–vipākahetavastrikālāḥ|
kāraṇahetustu kālaniyamānupadarśanāt|
sarvādhvakaścādhvavinirmuktaśca veditavyaḥ|
uktā hetavaḥ||
kiṃ punastatphalaṃ yasyaite hetavaḥ ?
saṃskṛtaṃ savisaṃyogaṃ phalaṃ,
phalaṃ dharmāḥ| katame ?
“saṃskṛtā dharmāḥ pratisaṅkhyānirodhaśca” iti śāstram|
evaṃ tarhi phalatvādasaṃskṛtasya hetunā bhavitavyam,
yasya tat phalam;
hetutvācca phalena bhavitavyam,
yasya taddhetuḥ ?
saṃskṛtasyaiva dharmasya hetuphale bhavataḥ,
nāsaṃskṛtasya te||55||
kiṃ kāraṇam ?
ṣaḍvidhahetvasambhavāt,
pañcavidhaphalāsambhavācca|
kasmāt mārgo visaṃyogasya kāraṇaheturneṣyate ?
yasmāt sa utpādāvighnabhāvena vyavasthāpitaḥ,
na cāsaṃskṛtamutpattimat|
kasyedānīṃ tatphalam ?
kathaṃ vā mārgasya phalam ?
tadvalena prāpteḥ|
prāptireva tarhi mārgasya phalaṃ prāpnoti ?
tasyāmeva sāmarthyānna visaṃyogaḥ|
anyathā hyasya prāptau sāmarthyamanyathā visaṃyoge|
kathamasya prāptau sāmarthyam ?
utpādanāt|
kathaṃ visaṃyoge ?
prāpaṇāt|
tasmānna tāvadasya kathañcidapi hetuḥ|
phalaṃ cāsya visaṃyogaḥ|
athāsatyadhipatiphale kathamasaṃskṛtaṃ kāraṇahetuḥ ?
utpattyanāvaraṇabhāvena kāraṇahetuḥ|
na cāsya phalamasti;
adhvavinirmuktasya phalapratigrahaṇadānāsamarthatvāt|
naiva hi kvacidasaṃskṛtaṃ bhagavatā heturityuktam|
uktaṃ tu paryāyeṇa heturiti sautrāntikāḥ|
“kathamuktam? ye hetavo ye pratyayā rūpasyotpādāya te ‘pyanityāḥ|
anityānkhulu hetupratyayānpratītyotpannaṃ rūpa kuto nityaṃ bhaviṣyati” evaṃ yāvaddhi vijñānamiti|
evaṃ tarhi vijñānasyālambanapratyayo ‘pyasaṃskṛtaṃ na prāpnoti?
utpādāyetyavadhāraṇāt| prānoti ?
“ye hetavo ye pratyayā vijñānasyotpādāya te ‘pyanityāḥ” ityuktam,
na tūktam ——
“ye vijñānasya pratyayāḥ te ‘pyanityāḥ” iti |
nanu ca ‘hetavo ‘pi utpādāya ta evānityāḥ’ iti vacanādasaṃskṛtasyānāvaraṇabhāvamātreṇa kāraṇahetutvāpratiṣedha ukta ālambanapratyayaḥ sūtre,
na tvanāvaraṇaheturiti, na sūtre sidhyatyasaṃskṛtasya hetubhāvaḥ?
yadyapi noktaḥ,
na tu pratiṣiddhaḥ |
sūtrāṇi ca bahūnyantarhitānīti kathametannirdhāryate——nokta iti|
atha ko ‘yaṃ visaṃyogo nāma ?
nanu coktaṃ prāk——“pratisaṅkhyānirodhaḥ” iti ?
tadānīṃ “pratisaṅkhyānirodhaḥ katamaḥ? yo visaṃyogaḥ” ityuktam,
idānīṃ “visaṃyogaḥ katamaḥ? yaḥ pratisaṅkhyānirodhaḥ” ityucyate,
tadidamitaretarāśrayaṃ vyākhyānasamarthaṃ tatsvabhāvadyotane,
tasmādanyathā tatsvabhāvo vaktavyaḥ?
āryaireva tatsvabhāvaḥ pratyātmavedyaḥ|
etāvat tu śakyate vaktum ——
nityaṃ kuśalaṃ cāsti dravyāntaram|
tadvisaṃyogaścocyate pratisaṅkhyānirodhaśceti sarvamevāsaṃskṛtamadravyamiti|
sautrāntikāḥ ——
na hi tad rūpavedanādivat bhāvāntaramasti,
kiṃ tarhi ?
spraṣṭavyābhāvamātramākāśam|
tadyathā hyandhakāre pratighātamavindanta ākāśamityāhuḥ|
utpannānuśayajanmanirodhe pratisaṅkhyābalenānyasyānutpādaḥ pratisaṅkhyānirodhaḥ|
vinaiva pratisaṅkhyayā pratyayavaikalyādanutpādo yaḥ so ‘pratisaṅkhyānirodhaḥ|
tadyathā nikāyasabhāgaśeṣasyāntarāmaraṇe|
nikāyāntarīyāḥ punarāhuḥ——
anuśayānāmutpattau prajñāyāḥ sāmarthyam,
ato ‘sau pratisaṅkhyānirodhaḥ|
yastu punaḥ duḥkhasyānutpādaḥ sa utpādakāraṇanuśayavaikalyādeveti na tasmin prajñāyāḥ sāmarthyamasti,
ato ‘sāvapratisaṅkhyānirodha iti ?
so ‘pi tu nāntareṇa pratisaṅkhyāṃ sidhyatīti pratisaṅkhyānirodha evāsau|
ya evotpannasya paścādabhāvaḥ sa eva svarasaṃ nirodhādapratisaṅkhyānirodha ityapare|
asyāṃ tu kalpanāyāmanityo ‘pratisaṅkhyānirodhaḥ prāpnoti;
avinaṣṭe tadabhāvāt|
nanu ca pratisaṅkhyānirodho ‘pyanityaḥ prāpnoti; pratisaṅkhyāpūrvakatvāt|
na vai sa pratisaṅkhyāpūrvakaḥ,
na hi pūrvaṃ pratisaṅkhyā paścādanutpannānāmanutpādaḥ|
kiṃ tarhi ?
pūrvameva sa teṣāmanutpādo ‘sti|
vinā tu pratisaṅkhyayā ye dharmā utpatsyante tadutpannāyāṃ pratisaṅkhyāyāṃ punarnopapadyanta iti|
etadatra pratisaṅkhyāyāḥ sāmarthyaṃ yaduta akṛtotpattipratibandhānāmutpattipratibandhabhāvaḥ|
yadi tarhi anutpāda eva nirvāṇam,
idaṃ sūtrapadaṃ kathaṃ nīyate ——
“pañcemānīndriyāṇi āsevitāni bahulīkṛtāni atītānāgatapratyutpannasya duḥkhasya prahāṇāya saṃvarttante ” iti?
prahāṇaṃ hi nirvāṇam,
anāgatasyaiva cānutpādaḥ,
nātītapratyutpannasyeti ?
astyetadevam;
kintu tadālambanakleśaṃprahāṇāt duḥkhasya prahāṇamuktaṃ bhagavatā ——
“ yo rūpe cchandarāgastaṃ prajahīta|
cchandarāge prahīṇe evaṃ vastad rūpaṃ prahīṇaṃ bhaviṣyati parijñātam,
yāvad vijñām” iti|
evaṃ traiyadhvikasyāpi duḥkhasya prahāṇaṃ yujyate|
athāpyatītānāgatapratyutpannasya kleśasya prahāṇāyetyucyeta?
atrāpyeṣa nayaḥ|
atha vāyamabhiprāyaḥ ?
bhavedatītaḥ kleśaḥ paurvajanmikaḥ,
pratyutpannaḥ kleśa aihajanmiko yathā tṛṣṇāvicariteṣvaṣṭādaśa tṛṣṇāvicaritānyatītamadhvānamupādāyetyatītaṃ janmādhikṛtyoktam,
evaṃ yāvat pratyutpannam|
tena ca kleśadvayenāsyāṃ santatau bījabhāva āhito ‘nāgate ‘syotpattaye|
tasya prahāṇāt tadapi prahīṇaṃ bhavati,
yathā vipākakṣayāt karma kṣīṇaṃ bhavati|
anāgatasya punarduḥkhasya kleśasya vā bījābhāvāt atyantamanutpādaḥ prahāṇam;
anyathā hyatītapratyutpannasya kiṃ prahātavyam?
na hi niruddhe nirodhābhimukhe ca yatnaḥ sārthako bhavatīti|
yadyasaṃskṛtaṃ nāstyeva yaduktaṃ bhagavatā ——
“keciddharmāḥ saṃskṛtāścāsaṃskṛtā vā,
virāgasteṣāmagra ākhyāyate ” iti ,
kathamasatāmasannagro bhavitumarhati ?
na vai nāstyevāsaṃskṛtamiti brūmaḥ|
etattu tadīdṛśaṃ yathā ‘smābhiruktam|
tadyathā——‘asti śabdasya prāgabhāvaḥ’,‘asti paścādabhāvaḥ’ ityucyate|
atha ca punarnābhāvo bhāvaḥ sidhyati|
evamasaṃskṛtamapi draṣṭavyam|
abhāvo ‘pi kaścit praśasyatamo bhavati yaḥ sakalasyopadravasyātyantamabhāva ityanyeṣāṃ so ‘gra iti praśaṃsāṃ labdhumarhati,
vineyānāṃ tasminnupacchandanārtham|
yadyapyasaṃskṛtamabhāvamātraṃ syāt,
nirodha āryasatyaṃ na syāt| na hi tat kiñcidastīti?
kastāvadayaṃ satyārthaḥ?
nanu cāviparītārthaḥ|
ubhayamapi caitadaviparītaṃ dṛṣṭamāryairyaduta duḥkhaṃ ca duḥkhameveti,
duḥkhābhāvaścābhāva eveti ko ‘syāryasatyatve virodhaḥ|
kathamabhāvaśca nāma tṛtīyaṃ cāryasatyaṃ syāt ?
uktaṃ yathāryasatyaṃ dvitīyasya cānantaraṃ dṛṣṭamuddiṣṭaṃ ceti tṛtīyaṃ bhavati |
yadyasaṃskṛtamabhāvamātraṃ syād,
ākāśanirvāṇālambanavijñānamasadālambanaṃ syāt|
etadatītānāgatasyāstitvacintāyāṃ cintayiṣyāmaḥ|
yadi punardravyamevāsaṃskṛtamiṣyeta,
kiṃ syāt|
kiṃ ca punaḥ syāt ?
vaibhāṣikapakṣaḥ pālitaḥ syāt|
devatā enaṃ pālayiṣyanti pālanīyaṃ cet maṃsyate|
abhūtaṃ tu parikalpitaṃ syāt|
kiṃ kāraṇam ?
na hi tasya rūpavedanādivat svabhāva upalabhyate,
na cāpi cakṣurādivat karma|
‘amuṣya ca vastuno ‘yaṃ nirodhaḥ’ iti ṣaṣṭhīvyavasthā kathaṃ prakalpyate,
nahi tasya tena sārdhaṃ kaścit sambandhaḥ,
hetuphalādibhāvāsambhavād;
pratiṣedhamātraṃ tu yujyate——
amuṣyābhāva iti ?
bhāvāntaratve ‘pi yasya kleśasya prāptivicchedād yo nirodhaḥ prāpyate sa tasyeti vyapadiśyate|
tasyaitarhi prāptiniyame ko hetuḥ ?
“dṛṣṭadharmanirvāṇaprāpto bhikṣuḥ” ityuktaṃ sūtre |
tatra kathamabhāvasya prāptiḥ syāt ?
pratipakṣalābhena kleśapunarbhavotpādātyantaniruddhāśrayalābhāt prāptaṃ nirvāṇamityucyate|
āgamaścāpyabhāvamātraṃ dyotayati|
evaṃ hyāha ——
“yat svalpasya duḥkhasyāśeṣaprahāṇaṃ pratiniḥsargo vyantībhāvaḥ kṣayo virāgo nirodho vyupaśamo ‘staṅgamaḥ anyasya ca duḥkhasyāpratisandhiranutpādo ‘prādurbhāvaḥ|
etat kāntametat praṇītaṃ yaduta sarvopādhipratiniḥsargastṛṣṇākṣayo virāgo nirodho nirvāṇam” iti|
kimevaṃ neṣyate ——
nāsmin prādurbhāva ityato ‘prādurbhāva iti ?
asamarthāmetāṃ saptamīṃ paśyāmaḥ|
kimuktaṃ bhavati ?
nāsmin prādurbhavatīti yadi satītyabhisambadhyate, nityamevāprādurbhāvaprasaṅgaḥ;
nirvāṇasya nityatvāt|
atha prāpta ityabhisambadhyate;
yata eva tatprāptiḥ parikalpyate tasminneva sammukhībhūte prāpte vā duḥkhasyeṣyatāmaprādurbhāvaḥ|
ayaṃ ca dṛṣṭānta eva sūpanīto bhavati ——
“pradyotasyeva nirvāṇaṃ vimokṣastasya cetasaḥ” iti |
yathā pradyotasya nirvāṇamabhāvaḥ,
evaṃ bhagavato ‘pi cetaso vimokṣa iti|
abhidharme ‘pi coktam ——
“avastukā dharmāḥ katame ?
asaṃskṛtā dharmāḥ” iti |
avastukāḥ = aśarīrāḥ , asvabhāvā ityuktaṃ bhavati|
nāsyāyamarthaḥ|
kastarhi ?
pañcavidhavastu|
1.svabhāvavastu,
yathoktam ——
“yadvastu pratilabdhaṃ samanvāgataḥ sa tena vastunā” iti|
2.ālambanavastu,
yathoktam ——
“sarvadharmajñeyā jñānena yathāvastu” iti|
3.saṃyogavastu,
yathoktam ——
“yasmin vastuni anunayaḥ saṃyojanena samprayuktaḥ pratighasaṃyojanenāpi tasmin ” iti|
4.hetuvastu,
yathoktam——
“savastukā dharmāḥ katame ?
saṃskṛtā dharmāḥ”iti|
5.parigrahavastu,
yathoktam ——
“kṣetravastu gṛhavastu” iti|
tadatra heturvastu śabdenoktaḥ|
tasmādastyevāsaṃskṛtaṃ dravyata iti vaibhāṣikāḥ|
tasya tu hetuphale na vidyete iti|
gataṃ tāvadetat||55||
athaiṣāṃ phalānāṃ katamat phalaṃ kasya hetoḥ ?
vipākaphalamantyasya，
vipākaheturante ‘bhihitatvāt antyaḥ,
tasya vipākaphalam|
pūrvasyādhipajaṃ phalam|
kāraṇahetuḥ pūrvamuktatvāt pūrvaḥ,
tasyādhipajaṃ phalam|
anāvaraṇabhāvamātreṇāvasthitasya kimādhipatyam?
etadevādhipatyam|
aṅgībhāvo ‘pi vāsti kāraṇahetoḥ,
tadyathā—— “pañcasu vijñānakāyeṣu daśānāmāyatanānāṃ bhājanaloke ca karmaṇām|
śrotrādīnāmapyasti cakṣurvijñānasyotpattau pāramparyeṇādhipatyam;
śrutvā draṣṭukāmatotpatteḥ” ityevamādi yojyam|
sabhāgasarvatragayorniṣyandaḥ,
sadṛśaphalatvādanayorniḥṣyandaphalam|
pauruṣaṃ dvayoḥ ||56||
sahabhūsamprayuktakahetvoḥ puruṣakāraphalam|
puruṣabhāvāvyatirekāt purukāraḥ puruṣa eva ,
tasya phalaṃ pauruṣam|
ko ‘yaṃ puruṣakāro nāma?
yasya dharmasya yat kāritram|
puruṣakāra iva hi puruṣakāraḥ|
tadyathā——
kākajaṅghā oṣadhiḥ,
mattahastī manuṣya iti|
kimanyeṣāmapyasti puruṣakāraphalam? utāho dvayoreva?
anyeṣāmapyastyanyatra vipākahetoḥ;
yasmāt sahotpannaṃ samanantarotpannaṃ vā puruṣakāraphalaṃ bhavati|
na caiva vipākaḥ|
tasyāpyasti viprakṛṣṭapuruṣakāraphalam|
yathā karṣakāṇāṃ sasyamityapare||56||
kiṃ punaridaṃ vipākaphalaṃ nāma kiṃ yāvadadhipatiphalam ?
vipāko ‘vyākṛto dharmaḥ,
anivṛtāvyākṛto hi dharmo vipākaḥ|
asattvākhyo ‘pi syād|
atha āha ——
sattvākhyaḥ,
aupacayiko ‘pi syāt,
naiḥṣyandiko ‘pi?
ata āha ——
vyākṛtodbhavaḥ||
kuśalākuśalaṃ hi vipākaṃ prati vyākaraṇād vyākṛtam|
tasmādya uttarakālaṃ bhavati na yugapad nāpyantaraṃ sa vipākaḥ|
etad vipākasya lakṣaṇam|
kasmādasattvākhyo ‘rtha karmajo na vipākaḥ?
sādhāraṇatvāt|
anyo ‘pi hi tat tathaiva paribhoktuṃ samarthaḥ|
asādhāraṇastu vipākaḥ|
na hyanyakṛtasya karmaṇo ‘nyo vipākaṃ pratisaṃvedayate|
adhipatiphalaṃ kasmāt pratisaṃvedayate|
sādhāraṇakarmabhūtatvāt|
niḥṣyando hetusadṛśaḥ,
hetoryaḥ sadṛśo dharmaḥ sa niṣyandaphalam,
tadyathā ——sabhāgasarvatragahetvoḥ|
yadi sarvatragahetorapi samānaṃ phalam,
kasmānna sabhāgahetoreveṣyate?
yasmād bhūmitaḥ kliṣṭatayā cāsya sādṛśyam,
na tu prakārataḥ|
yasya tu prakārato ‘pi sādṛśyaṃ so ‘bhyupagamyata eva sabhāgahetuḥ|
ata eva yo yasya sabhāgahetuḥ sarvatragaheturapi sa tasyeti catuṣkoṭiḥ kriyate|
prathamā koṭiḥ ——
asarvatragaḥ sabhāgahetuḥ,
dvitīyā ——
anyanaikāyikaḥ sarvatragahetuḥ,
tṛtīyā ——
ekanaikāyikaḥ sarvatragahetuḥ,
caturthī——
etānākārān sthāpayitveti|
visaṃyogaḥ kṣayo dhiyā||57||
kṣayaḥ = nirodhaḥ|
dhīḥ = prajñā|
tena tena pratisaṅkhyānirodho visaṃyogaphalamityuktaṃ bhavati||57||
yadbalājjāyate yattat phalaṃ puruṣakārajam|
tadyathā adharabhūmikasya prayogacittasyoparibhūmikaḥ samādhiḥ; sāsravasyānāsravaḥ dhyānacittasya nirmāṇacittamityevamādi|
pratisaṅkhyānirodhastu yadbalāt prāpyata iti vaktavyam|
apūrvaḥ saṃskṛtasyaiva saṃskṛto ‘dhipateḥ phalam||58||
pūrvotpannādanyaḥ saṃskṛto dharmaḥ saṃskṛtasyaiva sarvasyādhipatiphalam|
puruṣādhipatiphalayoḥ kiṃ nānā kāraṇam ?
kartuḥ puruṣakāraphalam|
akarturapyadhipatiphalameva,
tadyathā ——śilpini śilpaṃ puruṣakāraphalamadhipatiphalaṃ ca|
anyeṣāmadhipatiphalameva||58||
athaiṣāṃ hetūnāṃ katamo hetuḥ kasmin kāle phalaṃ pratigṛhṇāti? dadāti vā ?
varttamānāḥ phalaṃ pañca gṛhṇānti,
nātītāḥ,
pratigṛhītatvāt|
nāpyanāgatāḥ,
niṣpuruṣakāratvāt|
kāraṇaheturapyevam|
sa tu nāvaśyaṃ saphala ita nocyate|
dvau prayacchataḥ|
sahabhūsamprayuktakahetū varttamānāveva phalaṃ prayacchataḥ|
samānakālameva hyanayoḥ phaladānagrahaṇam|
varttamānābhyatītau dvau,
phalaṃ prayacchataḥ sabhāgasarvatragahetū|
yuktaṃ tāvad yadatītāviti|
atha kathaṃ varttamānau niṣyandaphalaṃ prayacchataḥ?
samanantaranivarttanāt|
nivṛtte phale tau cābhyatītau bhavataḥ|
phalaṃ cāpi dattaṃ na punastadeva dattaḥ|
asti kuśalaḥ sabhāgahetuḥ phalaṃ pratigṛhṇāti na dadātīti catuṣkoṭikaḥ|
prathamā koṭiḥ ——
kuśalamūlāni samucchindan yāḥ prāptīḥ sarvapaścādvijahāti|
dvitīyā ——
kuśalamūlāni pratisandadhāno yāḥ sarvaprathamaṃ pratisandadhānasya|
tṛtīyā ——
asamucchinnakuśalamūlasya śeṣāsvavasthāsu|
caturthī ——
etānākārān sthāpayitvā|
akuśalasya tu prathamā koṭiḥ——
kāmavairāgyamanuprāpnuvan yāḥ prāptīḥ sarvapaścād vijahāti|
dvitīyā ——
kāmavairāgyāt parihīyamāṇo yāḥ sarvaprathamaṃ pratilabhate|
evaṃ tu vaktavyaṃ ——
syāttā eva parihīyamāṇasya|
tṛtīyā ——
kāmāvītarāgasya śeṣāsvavasthāsu|
caturthī ——
etānākārān sthāpayitvā|
evaṃ nivṛtāvyākṛtasyāpyarhattvaprāptiparihāṇito yathāyogaṃ yojyam|
anivṛtāvyākṛtasya paścātpādakaḥ|
yastāvat dadāti pratigṛhṇātyapi saḥ|
syāt pratigṛhṇāti na dadātyarhataścaramāḥ skandhāḥ|
sālambananiyamena tu kṣaṇaśaḥ|
kuśalaḥ sabhāgahetuḥ phalaṃ pratigṛhṇāti na dadātīti catuṣkoṭikaḥ|
prathamā koṭiḥ ——
yadā kuśalacittānantaraṃ kliṣṭamavyākṛtaṃ vā cittaṃ sammukhīkarotīti|
dvitīyā ——
viparyayāt|
tṛtīyā ——
kuśalacittānantaraṃ kuśalameva|
caturthī ——
etānākārān sthāpayitvā|
evamakuśalādayo ‘pi yojyāḥ|
kathaṃ punaḥ phalaṃ pratigṛhītaṃ bhavati,
tasya bījabhāvopagamanāt ?
eko ‘tītaḥ prayacchati||59||
vipākaheturatīta eva phalaṃ prayacchati;
yasmānna saha vā samanantaro vā ‘sti vipākaḥ|
punaranye caturvidhaṃ phalamāhuḥ|
1. pratiṣṭhāphalam,
yathā —— jalamaṇḍalaṃ vāyumaṇḍalasya,
yāvat tṛṇādayaḥ pṛthivyāḥ|
2. prayogaphalam,
yathā —— aśubhāyā yāvadanutpādajñānam|
3. sāmagrīphalam,
yathā —— cakṣurādīnāṃ cakṣurvijñānādīni|
4. bhāvanāphalam,
yathā —— rūpāvacarasya cittasya nirmāṇam|
etattu sarvaṃ puruṣakārādhipatiphalayorantarbhūtam||59||
uktā hetavaḥ phalāni ca||
tatra katame dharmāḥ katibhiḥ hetubhirutpadyante ?
ityāha —— samāsata ime caturvidhā dharmāḥ,
tadyathā —— kliṣṭā dharmāḥ,
vipākajāḥ,
prathamānāsravāḥ,
tebhyaśca śeṣāḥ|
ke punaḥ śeṣāḥ ?
vipākavarjyāḥ avyākṛtāḥ prathamānāsravakṣaṇavarjyāśca kuśalā iti|
ta ete caturvidhā dharmāḥ
kliṣṭā vipākajāḥ śeṣāḥ prathamāryā yathākramam|
vipākaṃ sarvagaṃ hitvā tau sabhāgaṃ ca śeṣajāḥ||60||
kliṣṭā dharmā vipākahetuṃ hitvā śeṣebhyaḥ pañcabhyo jāyante|
vipākajāḥ sarvatragahetuṃ hitvā śeṣebhyaḥ pañcabhya eva|
śeṣā dharmāstau vipākasarvatragahetū hitvā śeṣebhyaścaturbhyo jāyante|
prathamānāsravāstau ca vipākasarvatragahetū sabhāgahetuṃ ca hitvā śeṣebhyaḥ tribhyo jāyante||60||
katame ime dharmāścaturvidhā nirdiṣṭāḥ?
ityāha ——
cittacaittāḥ,
atha ye cittaviprayuktā rūpiṇaśca dharmāḥ,
te katham?
ityāha ——
tathānye ‘pi samprayuktakavarjitāḥ|
samprayuktakahetunaikena varjitāḥ anye ‘pi kliṣṭādayo dharmāstathaivotpadyante, yathā cittacaittāḥ|
tatra kliṣṭāścaturbhyo vipākajāśca|
śeṣāstribhyaḥ|
prathamānāsravā dvābhyām|
ekahetusambhūto nāsti dharmaḥ||
samāpto hetuvistaraḥ||
pratyayāḥ katame?
catvāraḥ pratyayā uktāḥ,
kvoktāḥ?
sūtre|
“catasraḥ pratyayatāḥ|
hetupratyayatā,
samanantarapratyayatā,
ālambanapratyayatā,
adhipatipratyayatā ca” iti|
pratyayajātiḥ pratyayatā|
tatra ——
hetvākhyāḥ pañca hetavaḥ||61||
kāraṇahetuvarjyāḥ pañca hetavo hetupratyayaḥ|
cittacaittā acaramā utpannāḥ samanantaraḥ|
arhataḥ pañcimānapāsyotpannāścittacaittāḥ samanantarapratyayaḥ|
samaścāyamanantaraśca pratyaya iti samanantarapratyayaḥ|
ata eva rūpaṃ na samanantarapratyayaḥ;
viṣamotpatteḥ|
tathā hi —— kāmāvacarasya rūpasyānantaraṃ kadācit kāmāvacaraṃ rūpāvacaraṃ cāvijñaptirūpamutpadyate,
kadācit kāmāvacaraṃ cānāsravaṃ ceti ākulo rūpasammukhībhāvaḥ|
avyākulastu samanantarapratyayoniruddha eva;
ekasminnaupacayikarūpasantāne dvitīyotpatteriti bhadantavasumitraḥ|
alpabahutarotpatteriti bhadantaḥ|
kadāciddhi mahato rūpādalpamutpadyate,
tadyathā——palālarāśerbhasma|
kadācidalpād bahūtpadyate,
tadyathā—— vaṭanikāyāḥ krameṇa,
yāvadanekaśākhāvaroho nyagrodha iti|
nanu cāsti caittānāmapyalpabahutarotpattiḥ,
kuśalākuśalāvyākṛteṣu citteṣu savitarkasavicārādau ca samādhitraye?
asti jātyantaraṃ prati,
na svajātim|
na kadācid bahutarā vedanotpadyate,
saṃjñādayo vā|
kiṃ punaḥ svajātereva samanantarapratyayo bhavati?
naitadasti;
sakala eva kalāpaḥ sakalasya kalāpāntarasya samanantarapratyayaḥ,
na tvalpakād vedanādidravyāt prabhūtaṃ vedanādi dravyamamutpadyata ityetāvadevātroktam|
sāntānasabhāgikāstu manyante——
svajātereva samanantarapratyayaḥ|
tadyathā—— cittaṃ cittasyaiva,
vedanā vedanāyā eva” iti|
vistaraḥ——
yadā tvakliṣṭāntaraṃ kliṣṭamutpadyate,
tasya kleśasya pūrvaniruddhakleśaḥ samanantarapratyayaḥ,
tadyathā nirodhasamāpatticittaṃ vyutthānacittasyeti|
tadetanna vartsyate;
prathamānāsravacittānutpattiprasaṅgāt cittaviprayuktā api saṃskārāḥ|
ata eva vyākulasammukhībhāvānna samanantarapratyayaḥ,
traidhātukāpratisaṃyuktānāṃ yugapat sammukhībhāvāt|
kasmādanāgato neṣyate samanantarapratyayaḥ?
vyākulatvādanāgatasyādhvanaḥ pūrvottarā ‘bhāvāt|
kathaṃ tarhi bhagavān jānāti——
‘amuṣyānāgatasyānantaramidamanāgataṃ bhāvi’ iti?
atītasāmpratānumānāt|
atītaṃ kilādhvānaṃ paśyati bhagavān——
evañjātīyakāt karmaṇaḥ evañjātīyako vipākaḥ utpannaḥ,
dharmādvā dharmaḥ’|
‘idaṃ cāpi sampratyevañjātīyakaṃ karma,
tasmādato ‘pyevañjātīyako vipāka utpatsyate dharmādvā dharmaḥ’ iti jānāti|
na cānyat jñānamānumānikaṃ bhavati;
yasmādatītasāmpratānumānena bhagavān vikīrṇānyanāgatāni dravyāṇi pratyakṣamīkṣitvā jānāti——
‘anena pudgalenaivaṃvidhaṃ karma kurvatedamanāgataṃ phalaṃ parigṛhītam’ iti|
evaṃ tarhi bhagavān pūrvāntamadṛṣṭvā aparāntaṃ na jānīyāt|
anye punarāhuḥ——
phalacihnabhūtaḥ sattvānāṃ santatau cittaviprayuktaḥ saṃskāraviśeṣo ‘sti,
yaṃ vyavalokya bhagavānanāgataṃ jānātyasammukhīkṛtvāpi dhyānamabhijñāṃ ceti|
naimittiko hi nāma bhagavān syādevaṃ sati,
na punaḥ sākṣātkārī |
tasmāt sarvamicchāmātreṇa bhagavān jānātīti sautrāntikāḥ|
“acintyo hi buddhānāṃ buddhiviṣayaḥ” ityuktaṃ bhagavatā|
atha asatyanāgatasya kramaniyamānavasthāne kasmādagradharmānantaraṃ duḥkhe dharmajñānakṣāntirevotpadyate,
nānyo dharmaḥ，
evaṃ yāvad vajropamānantaraṃ kṣayajñānamevotpadyate，
nānyo dharma iti？
yasya yatpratibaddha utpādaḥ sa tasyānantaramutpadyate，
tadyathā—— bījādīnāmaṅkurādayo vināpi samanantarapratyeneti|
kasmādarhataścaramāścittacaittā na samanantarapratyayaḥ？
anyacittāsambandhāt|
nanu caivaṃ samanantaraniruddhaṃ cittaṃ mano bhavatītyanantaravijñānābhāvāt mano ‘pi caramaṃ cittaṃ na prāpnoti？
āśrayabhāvapratibhāvitaṃ mano na kāritraprabhāvitamityastyevāśrayabhāvaḥ|
kāraṇāntaravaikalyāt tu vijñānāntaraṃ notpadyata iti|
kāritraprabhāvitastu samanantarapratyayaḥ,
tena yo dharmaḥ phalaṃ pratigṛhītaḥ sa sarvairapi dharmaiḥ sarvaprāṇibhirvā na śakyaḥ pratibandhum，
yathā notpadyeta|
ye dharmāścittasamanantarāḥ，
cittanirantarā api te？
catuṣkoṭikaḥ|
prathamā koṭiḥ——
acittakāyāḥ samāpattivyutthānacittaṃ dvitīyādayaśca samāpattikṣaṇāḥ|
dvitīyā——
prathamasya samāpattikṣaṇasya sacittakāvasthāyāṃ ca jātyādayaḥ|
tṛtīyā koṭiḥ——
prathamaḥ samāpattikṣaṇaḥ sacittikā avasthā|
caturthī——
dvitīyādīnāṃ samāpattikṣaṇānāṃ vyutthānacittasya ca jātyādayaḥ|
ye dharmāścittasamanantarāḥ samāpattinirantarā api te？
catuṣkoṭikaḥ|
ye tṛtīyācaturthyau te prathamādvitīye,
ye prathamādvitīye te tṛtīyācaturthyau karttavye|
kathamidānīṃ dūrāntaravicchinnaṃ vyutthānacittaṃ samāpatticittasya samanantaramityucyate？
cittāntarāvyavahitatvāt||
uktaḥ samanantarapratyayaḥ||
ālambanaṃ sarvadharmāḥ,
yathāyogaṃ cakṣurvijñānasya sasamprayogasya rūpam,
śrotravijñānasya śabdaḥ,
ghrāṇavijñānasya gandhaḥ,
jihvāvijñānasya rasaḥ,
kāyavijñānasya spraṣṭavyam,
manovijñānasya sarvadharmāḥ|
yo dharmo yasya dharmasyālambanaṃ na kadācit sa dharmastaddharmasya nālambanam;
anālambyamāno ‘pi tathālakṣaṇatvād|
yathā——anidhyamānamapīndhanamucyate kāṣṭhādikam,
tathālakṣaṇatvāditi|
ta ete cittacaittā dharmā āyatanadravyakṣaṇaniyamenālambane yathāsvaṃ niyatāḥ|
kimāśrayaniyamenāpi niyatāḥ?
utpannāstvāśrayasahitāḥ,
anutpannā hyatītā āśrayaviśliṣṭāḥ|
atītā apyāśrayasahitā ityapare||
ukta ālambanapratyayaḥ||
kāraṇākhyo ‘dhipaḥ smṛtaḥ||62||
ya eva kāraṇahetuḥ sa evādhipatipratyayaḥ|
adhiko ‘yaṃ pratyaya ityadhipatipratyayaḥ|
ālambanapratyayo ‘pi sarvadharmāḥ adhipatipratyayo ‘pīti kimastyādhikyam?
na jātu sahabhuvo dharmā ālambanaṃ bhavanti|
bhavanti tvadhipatipratyaya ityasyaivādhikyam|
adhikasya vā pratyayaḥ|
sarvaḥ sarvasya saṃskṛtasya svabhāvavarjyasya|
syāddharmo dharmasya caturbhirapi pratyayairna pratyayaḥ|
syāt svabhāvaḥ svabhāvasya parabhāvo ‘pi|
syāt saṃskṛtamasaṃskṛtasya asaṃskṛtaṃ cāsaṃskṛtasya|
athaite pratyayāḥ kāritraṃ kurvantaḥ kimavasthe dharme kurvanti?
hetupratyayastāvat uktaḥ|
tatra——nirudhyamāne kāritraṃ dvau hetū kurutaḥ,
nirudhyamānaṃ nāma varttamānam,
nirodhābhimukhatvāt|
tatra sahabhūsamprayuktakahetū kāritraṃ kurutaḥ|
sahotpanne ‘pi phale tayorvyāpāraḥ|
trayaḥ|
jāyamāne,
jāyamānaṃ nāma anāgatamutpādābhimukham|
tatra sabhāgasarvatragavipākahetavaḥ kāritraṃ kurvanti|
evaṃ tāvad hetupratyayaḥ|
tato ‘nyau tu pratyayau tadviparyayāt||63||
yena kāritranyāyena hetupratyayo dvidhā kṛtvoktaḥ,
tadviparyayāt samanantarapratyayālambanapratyayau veditavyau|
samanantarapratyayo jāyamāne kāritraṃ karoti; avakāśadānāt|
ālambanapratyayau nirudhyamāne;
varttamānaiścittacaittairgrahaṇāt|
adhipatipratyayastu sarvasyāmavasthāyāmanāvaraṇabhāvenāvasthita ityetadevāsya kāritram||
uktāḥ sakāritrāḥ pratyayāḥ||
atha katamo dharmaḥ katibhiḥ pratyayairutpadyate？
caturbhiścittacaittā hi,
tatra hetupratyayaḥ——eṣāṃ sarve pañca hetavaḥ;
samanantarapratyayaḥ——
pūrvakāścittacaittā anyairavyavahitāḥ;
ālambanapratyayaḥ——
yathāyogaṃ pañca viṣayāḥ sarve dharmāśca;
adhipatipratyayaḥ——
svabhāvavarjyāḥ sarvadharmāḥ|
samāpattidvayaṃ tribhiḥ|
nirodhāsaṃjñisamāpattyorālambanapratyayo nāsti|
na hi te ālambike|
hetupratyayastu tayordvividho hetuḥ——
sahabhūhetuśca jātyādayaḥ,
sabhāgahetuśca pūrvotpannāḥ samānabhūmikāḥ kuśalā dharmāḥ|
samanantarapratyayaḥ sasamprayogaṃ samāpatticittam|
adhipatipratyayaḥ pūrvavat|
cittābhisaṃskārajatvādete samāpattī cittasamanantare|
cittotpattivibandhanāt na samanantarapratyayaḥ|
dvābhyāmanye tu jāyante,
anye tu viprayuktā rūpiṇaśca dharmā hetvadhipatipratyayābhyāṃ jāyante yathāvihitameva|
āha tu——
“pratyayebhyo bhāvā upajāyante,
na punaḥ sarvasyaiva jagataḥ īśvarapuruṣapradhānādikaṃ kāraṇam” iti|
ko ‘tra hetuḥ?
yadi khalu hetukṛtāṃ siddhiṃ manyase|
nanu ca ata evāsya vādasya vyudāsaḥ prāpnoti——
ekaṃ kāraṇamīśvarādikaṃ sarvasyeti|
api ca——
neśvarādeḥ kramādibhiḥ||64||
yadi hyekameva kāraṇamīśvaraḥ syādanyadvā,
yugapat sarveṇa jagatā bhavitavyaṃ syāt|
dṛśyate ca bhāvanāṃ kramasambhavaḥ|
sa tarhi cchandavaśādīśvarasya syād——
‘ayamidānīmutpadyatāmayaṃ nirudhyatāmayaṃ paścād’ iti?
chandabhedāt tarhi siddhamanekaṃ kāraṇaṃ syāt|
sa cāpi chandabhedo yugapat syāt;
taddhetorīśvarasyābhinnatvāt|
kāraṇāntarabhedāpakṣaṇe ca neśvara eva kāraṇaṃ syāt|
teṣāmapi ca kramotpattau kāraṇāntarabhedāpekṣaṇādanavasthāprasaṅgaḥ syādityanantarabhedāyāḥ kāraṇaparamparāyā anāditvābhyupagamādayamīśvarakāraṇādhimuktaḥ śākyaputrīyameva nyāyaṃ nātikrāntaḥ syāt|
yaugapadye ‘pīśvaracchandānāṃ na jagato yaugapadyam;
yathācchandamutpādāditi cet?
na;
teṣāṃ paścād viśeṣābhāvāt|
kaśca tāvadīśvarasyeyatā sargaprayāsenārthaḥ?
yadi prītiḥ,
tāṃ tarhi nāntareṇopāyaṃ śaktaḥ karttumiti na tasyāmīśvaraḥ syāt,
tathaiva cānyasmin|
yadi ceśvaro narakādiṣu prajāṃ bahubhiścetibhirupasṛṣṭāṃ sṛṣṭvā tena prīyate,
namo ‘stu tasmai tādṛśayeśvarāya|
sugītaścāyaṃ tamārabhya śloko bhavati——
yannirdahati yattīkṣṇo yadugro yatpratāpavān|
māṃsaśoṇitamajjādo yattato rudra ucyate||iti|
evaṃ khalvapi jagataḥ kāraṇaṃ parigṛhṇatā ‘nyeṣāmarthānāṃ pratyakṣaḥ puruṣakāro nihrutaḥ syāt|
sahāpi ca kāraṇaiḥ kāraṇamīśvaraṃ kalpayatāṃ kevalo bhaktivādaḥ syāt;
kāraṇebhyo ‘nyasya vyāpārādarśanāt|
kiñca——
sahakāriṣu cānyeṣu kāraṇeṣvīśvaro neśvaraḥ syāt|
athādisarga īśvarahetukaḥ?
tasyāpyanyakāraṇānapekṣatvādīśvaravadanāditvaprasaṅgaḥ|
evaṃ pradhāne ‘pi yathāyogaṃ vācyam|
tasmānna lokasyaikaṃ kāraṇamasti|
svānyevaiṣāṃ karmāṇi tasyāṃ jātau janayanti|
akṛtabuddhayastu varākāḥ svaṃ svaṃ vipākaphalaṃ cānubhavantaṃ īśvaramaparaṃ mithyā parikalpayanti|
atha kathaṃ bhūtāni bhūtānāṃ hetupratyayaḥ?
dvidhā bhūtāni taddhetuḥ,
bhūtaheturityarthaḥ|
sabhāgasahabhūhetubhyāṃ$$bhautikasya tu pañcadhā|
bhautikasya tu bhūtāni pañcaprakāro hetuḥ|
katham?
“jananānniśrayāt sthānādupastambhopavṛṃhaṇāt”|
so ‘yaṃ kāraṇahetureva punaḥ pañcadhā bhinnaḥ——
1.jananahetuḥ; tebhya utpatteḥ|
2.niśrayahetuḥ; jātasya bhūtānuvidhāyitvāt,
puruṣakāraphalād, ācāryādiniśrayavat|
3. pratiṣṭhāhetuḥ; ādhārabhāvāt, citrakṛtyavat|
4. upastambhahetuḥ; anucchedahetutvāt|
5.vṛddhihetuḥ; upavṛṃhaṇahetutvāt|
evameṣāṃ janmavikārādhārasthitivṛddhihetutvamākhyātaṃ bhavati|
tridhā bhautikamanyonyam,
hetusahabhūsabhāgavipākahetubhiḥ kāraṇaheturaviśeṣavarttitvāt na sarvadā gaṇyate|
tatra sahabhūheturanyonyaṃ cittānuparivartti kāyavākkarma,
nānyadupādāyarūpam|
sabhāgahetuḥ sarvaṃ pūrvotpannaṃ sabhāgasya|
vipākaheturyasya vākkarmaṇaścakṣurādayo vipākaḥ|
bhūtānāmekadhaiva tat||64||
bhūtānāṃ tu tadbhautikaṃ rūpaṃ vipākahetureva,
yasya kāyavākkarmaṇo bhūtāni vipākāḥ;
pṛthakkalāpatvāt||64||
abhedena cittacaittāḥ samanantarapratyaya uktāḥ|
niyamastu noktaḥ——
kasya cittasyānantaraṃ kasyotpattiritti,
sa idānīṃ vaktavyaḥ|
tatra tāvat samāsena dvādaśa cittāni|
kimartham?
ityāha——
kuśalākuśalaṃ kāme nivṛtānivṛtaṃ manaḥ|
kāmadhātau catvāri——
kuśalam, akuśalam, nivṛtāvyākṛtam, anivṛtāvyākṛtaṃ ca|
rūpārūpyeṣvakuśalādanyatra,
rūpadhātāvakuśalaṃ nāsti, trīṇi santi|
evamārūpyadhātau|
ityetāni sānusravāṇi daśa cittāni bhavanti|
anāsravaṃ dvidhā||66||
śaikṣamaśaikṣaṃ ca|
evametāni dvādaśa cittāni bhavanti||66||
tatra$$kāme nava śubhāccittāccittāni,
anantaramiti paścād vakṣyate|
kāmadhātau yat kuśalaṃ cittaṃ tasmādanantaraṃ nava cittānyutpadyante||
svabhūmikāni catvāri|
rūpāvacare dve|
samāpattikāle kuśalaṃ pratisandhikāle nivṛtam|
ārūpyāvacaraṃ nivṛtameva pratisandhikāle|
ativiprakṛṣṭatvāt na kuśalam|
ārūpyā hi kāmaghātoścatasṛbhirdūratābhirdūre|
āśrayākāralambanapratiprakṣadūratābhiḥ|
śaikṣamaśaikṣaṃ ceti|
aṣṭābhya eva tat|
tatra punaḥ kāmāvacaraṃ kuśalaṃ cittamaṣṭābhyaḥ samanantaramutpadyate|
svabhūmikebhyaścaturbhyaḥ|
rūpāvacarābhyāṃ dvābhyām|
kuśalācca vyutthānakāle|
nivṛtācca kliṣṭasamāpattyutpīḍitasyādharakuśalabhūmisaṃśrayaṇāt|
śaikṣāśaikṣābhyāṃ ca vyutthānakāle|
daśabhyo ‘kuśalaṃ,
śaikṣāśaikṣe hitvā kāmadhātau hi pratisandhimukhataḥ sarvebhyo rūpārūpyacittebhyaḥ samanantaramakuśalaṃ cittamutpadyate|
tasmāccatvāri,
akuśalāccittāt samanantaraṃ cittānyutpadyante svabhūmikānyeva|
yathā—— akuśalamuktaṃ kāmadhātau,
nivṛtaṃ tathā ||67||
daśabhya eva samanantaram|
tasmācca punaścatvāryeva|
pañcabhyo ‘nivṛtaṃ,
kāma iti varttate|
anivṛtāvyākṛtaṃ cittaṃ pañcabhyaḥ samanantaramutpadyate|
svabhūmikebhyaścaturbhyo rūpāvacarācca kuśalānnirmāṇacittam$$||67||
tasmāt sapta cittānyanantaram|
anivṛtāvyākṛtāt kāmāvacarāt svabhūmikāni catvāri|
rūpāvacare dve|
kuśalaṃ nirmāṇacittādanantaram|
kliṣṭaṃ pratisandhikāle|
ārūpyācaraṃ ca kliṣṭaṃ pratisandhikāla eva|
rūpe daśaikaṃ ca śubhāt,
rūpe dhātau yat kuśalaṃ cittaṃ tasmādanantaramekādaśa cittānyutpadyante,
ārūpyavacaramanivṛtāvyākṛtaṃ varjayitvā|
navabhyastadanantaram||68||
rūpāvacaraṃ tu kuśalaṃ cittaṃ navabhyaḥ samanantaramutpadyate,
kāmāvacaraṃ ca kliṣṭadvayamārūpyāvacaraṃ cānivṛtāvyākṛtaṃ hitvā||68||
aṣṭābhyo nivṛtaṃ,
nivṛtāvyākṛtaṃ rūpāvacaraṃ cittamaṣṭābhya utpadyate|
kāmāvacaraṃ kliṣṭadvayaṃ śaikṣāśaikṣe ca sthāpayitvā|
tasmāt ṣaṭ,
rūpāvacarānnivṛtāvyākṛtādanantaraṃ ṣaṭ|
svabhūmikāni trīṇi kāmāvacarāṇi cānivṛtāvyākṛtaṃ muktvā|
tribhyo ‘nivṛtaṃ punaḥ|
rūpāvacaramanivṛtāvyākṛtaṃ tribhyaḥ svabhūmikebhya eva|
tasmāt ṣaṭ,
svabhūmikāni trīṇi,
kāmāvacare ca kliṣṭe, ārūpyāvacaraṃ ca|
yathā rūpadhātāvanivṛtāvyākṛtamuktam,
evamārūpye tasya nītiḥ,
tatastadapyanivṛtāvyākṛtaṃ tribhya evotpadyate svabhūmikebhyaḥ|
tasmādapi ca ṣaḍevotpadyante—— svabhūmikāni trīṇi,
adharadhātukāni ca kliṣṭāni|
śubhāt punaḥ||69||$$nava cittāni,
ārūpyāvacarāt kuśalānnava cittānyutpadyante|
kāmāvacaraṃ kuśalam，
kāmarūpāvacare cānivṛtāvyākṛte hitvā|
tat ṣaṇṇāṃ，
ārūpyāvacaraṃ kuśalaṃ svebhyastribhyaḥ——
rūpāvacarāt kuśalāt,
śaikṣāśaikṣābhyāṃ ca|
nivṛtāt sapta,
ārūpyāvacarānnivṛtāt svabhūmikāni trīṇi rūpāvacaraṃ kuśalaṃ ca kāmāvacaraṃ kliṣṭadvayam|
tat tathā|
tadapi saptabhya evotpadyate|
kāmārūpāvacarāṇi kliṣṭāni śaikṣāśaikṣe ca hitvā|
caturbhyaḥ śaikṣam,
traidhātukebhyaḥ kuśalebhyaḥ, śaikṣācca|
asmāt tu pañca,
tānyeva catvāri,
aśaikṣaṃ ca|
aśaikṣaṃ tu pañcakāt||70||
ata evānantaroktāt|
tasmāccatvāri cittāni,
tasmāt punaraśaikṣāccittāt,
samanantaraṃ catvāri cittānyutpadyante——
traidhātukāni kuśalāni,
aśaikṣaṃ ca ||70||
samāptāni dvādaśa cittāni||
punaḥ kriyante$$dvādaśaitāni viṃśatiḥ|
kathaṃ kṛtvā?
prāyogikaupapattyāptaṃ śubhaṃ bhittvā triṣu dvidhā||71||
triṣu dhātuṣu cittaṃ dvidhā bhidyate——
prāyogikaṃ ca,
aupapattilābhikaṃ ca|
vipākajairyāpathika-śailpasthānika-nairmitam|
caturdhā ‘vyākṛtaṃ kāme,
‘bhittvā’ iti vartate|
kāmāvacaramanivṛtāvyākṛtaṃ caturdhā bhidyate——
vipākajam,
eryāpathikam,
śailpasthānikam,
nirmāṇacittaṃ ca|
rūpe śilpavivarjitam||71||
rūpadhātau tridhā bhidyate śailpasthānikaṃ varjayitvā;
tatra śilpābhāvāt|
evametāni dvādaśa cittāni punarviṃśatirbhavanti|
ṣoḍhā kuśalamanivṛtāvyākṛtaṃ ca saptadhā bhittvā|
eryāpathikādīni cittānīryāpathādyābhāvādārūpyadhātau na santi|
rūpagandharasaspraṣṭavyānyeṣāmālambanam|
śailpasthānikasya tu śabdo ‘pi|
etāni manovijñānānyeva |
pañca tu vijñānakāyā eryāpathika-śailpasthānikayoḥ prāyogikāḥ|
eryāpathikābhinirhṛtaṃ manovijñānamasti dvādaśāyatanālambanamityapare|
eṣāṃ punarviṃśateścittānāṃ kasya katamat samanantaram?
kāmāvacarāṇāṃ tāvadaṣṭānāṃ prāyogikānantaraṃ daśa cittānyutpadyante|
svabhūmikāni sapta,
anyatrābhijñāphalāt|
rūpāvacaraṃ prāyogikaṃ śaikṣamaśaikṣaṃ ca|
tat punaraṣṭacittānantaram|
svebhyaḥ kuśalakliṣṭebhyaḥ rūpāvacarābhyāṃ prāyogikakliṣṭābhyāṃ śaikṣāśaikṣābhyāṃ ca|
upapattipratilambhikānantaraṃ nava|
svabhūmikāni sapta,
anyatrarābhijñāphalād|
rūpārūpyāvacare ca kliṣṭe|
tat punarekādaśānantaram|
svebhyaḥ saptabhyaḥ pūrvavat|
rūpāvacarābhyāṃ prāyogikakliṣṭābhyāṃ śaikṣāśaikṣābhyāṃ ca|
akuśalanivṛtāvyākṛtānantaraṃ sapta|
svānyeva pūrvavat|
te punaścaturdaśacittānantaram|
svebhyaḥ saptabhyaḥ rūpāvacarebhyaścaturbhyo ‘nyatra prāyogikābhijñāphalābhyām|
ārūpyāvacarebhyastribhyo ‘nyatra prāyogikāt|
eryāpathikavipākajānantaramaṣṭau|
svabhūmikāni ṣaḍanyatra prāyogikābhijñāphalābhyāṃ rūpārūpyāvacare ca kliṣṭe|
te punaḥ saptacittānantaraṃ svebhya eva pūrvavat|
śailpasthānikānantaraṃ ṣaṭ|
svānyeva,
anyatra prāyogikābhijñāphalābhyām|
tat punaḥ saptānantaram;
svebhya evānyatrābhijñāphalāt|
abhijñāphalānantaraṃ dve|
svaṃ cābhijñāphalameva,
rūpāvacaraṃ ca prāyogikam|
tadapyasmādeva dvayāt|
rūpāvacarāṇāmidānīṃ ṣaṇṇāṃ vakṣyāmaḥ|
prāyogikānantaraṃ dvādaśa|
kāmāvacarakuśale abhijñāphalaṃ ca svāni ṣaṭ ārūpyāvacaraṃ ca prāyogikaṃ śaikṣamaśaikṣaṃ ca|
tat punardaśacittānantaram|
kāmāvacarābhyāṃ prāyogikābhijñāphalābhyāṃ svebhyaścaturbhyaḥ,
anyatrairyāpathikavipākajābhyāmārūpyāvacarābhyāṃ prāyogikakliṣṭābhyāṃ śaikṣāśaikṣābhyāṃ ca|
upapattipratilambhikānantaramaṣṭau|
kāmāvacare kliṣṭe svāni pañcānyatrābhijñāphalāt|
ārūpyāvacaraṃ kliṣṭam|
tat punaḥ pañcabhyaḥ eva,
anyatrābhijñāphalāt|
kliṣṭānantaraṃ nava|
kāmāvacarāṇi catvāri, kuśalakliṣṭāni svāni pañca; anyatrābhijñāphalāt|
tat punarekādaśacittānantaram|
kāmāvacarebhya utpattipratilambhikairyāpathikavipākajebhyaḥ svebhyaḥ pañcabhyaḥ, anyatrābhijñāphalāt|
ārūpyavacarebhyastribhyaḥ,
anyatraprāyogikāt|
airyāpathikānantaraṃ sapta|
kāmāvacare kliṣṭe svāni catvāri, anyatra prāyogikābhijñāphalābhyāmārūpyāvacaraṃ ca kliṣṭam|
tat punaḥ pañcānantaraṃ svebhya, eva,
anyatrābhijñāphalāt |
evaṃ vipākajaṃ vaktavyam|
abhijñāphalānantaraṃ dve sve eva prāyogikābhijñāphale|
tadapyābhyāmeva|
ārūpyāvacarāṇāmidānīṃ caturṇāṃ vakṣyāmaḥ|
prāyogikānantaraṃ sapta|
rūpāvacaraṃ prāyogikaṃ svāni catvāri,
śaikṣamaśaikṣaṃ ca svāni catvāri|
tat punaḥ ṣaṭcittānantaram|
rūpāvacarāt prāyogikāt| svebhyastribhyaḥ, anyatra vipākajāt śaikṣāśaikṣābhyāṃ ca|
upapattiprātilambhikānantaraṃ sapta|
svāni catvāryadharadhātukāni ca kliṣṭāni|
tat punaścaturbhyaḥ svebhya eva|
kliṣṭānantaramaṣṭau|
svāni catvāri rūpāvacare prāyogikakliṣṭe,
kāmāvacare api kliṣṭe|
tat punardaśānantaram|
svebhyaścaturbhyaḥ kāmāvacararūpāvacarebhyaścopapattiprātilambhikairyāpathikavipākajebhyaḥ|
vipākajānantaraṃ ṣaṭ|
svāni trīṇyanyatra prāyogikādadharāṇi trīṇi kliṣṭāni|
tat punaścaturbhyaḥ svebhya eva|
śaikṣānantaraṃ ṣaṭ|
dvidhātukāni prāyogikāṇi kāmāvacaramutpattilābhikaṃ śaikṣamaśaikṣaṃ ca|
tat punaścaturbhyaḥ——
prāyogikebhyaḥ tribhyaḥ,
śaikṣācca|
aśaikṣānantaraṃ pañca|
yathā śaikṣānantaraṃ śaikṣamekaṃ hitvā|
tat punaḥ pañcabhyaḥ——
tribhyaḥ prāyogikebhyaḥ,
śaikṣāśaikṣābhyāṃ ceti|
kiṃ punaḥ kāraṇaṃ prāyogikacittānantaraṃ vipākajairyāpathikaśailpasthānikāni cittānyutpadyante,
na punarebhyaḥ prāyogikaṃ?
īryāpathaśilpābhisaṃskaraṇapravṛttatvāt durbalānabhisaṃskāravāhitvāccaittāni na prāyogikānukūlāni|
niṣkramaṇacittaṃ tvanabhisaṃskāravāhīti yukto ‘sya prāyogikacittānantaram utpādaḥ|
evaṃ tarhi kliṣṭebhyo ‘pi prāyogikaṃ notpadyate,
viguṇatvāt?
tathāpi kleśasamudācāraparikhinnasya tatparijñānād yuktaḥ prāyogikasammukhībhāvaḥ|
kāmāvacaramupapattipratilambhikaṃ paḍutvāt śaikṣāśaikṣābhyāṃ rūpāvacaraprāyogikāccānantaramutpadyate|
anabhisaṃskāravāhitvāt tasmādetāni notpadyante|
rūpāvacarakliṣṭānantaraṃ kāmāvacaramupapattipratilambhikamut$$padyate, paḍutvāt|
ārūpyāvacaramupapattipratilambhikaṃ notpadyate; apaḍutvāditi||
trayo manaskārāḥ——
1.svalakṣaṇamanaskāraḥ,
tadyathā——“rūpaṇālakṣaṇaṃ rūpam” ityevamādi;
2.sāmānyalakṣaṇamanaskāraḥ ṣoḍaśākārasamprayuktaḥ;
3.adhimuktimanaskāraḥ,
aśubhāpramāṇārūpyavimokṣābhibhvāyatanakṛtsnāyatanādiṣu|
trividhamanaskārānantaramāryamārgaṃ sammukhīkaroti,
tasmādapi trividhaṃ manaskāram|
evaṃ sati yuktamidaṃ bhavati——
“aśubhāsahagataṃ smṛtisambodhyaṅgaṃ bhāvayati” iti?
sāmānyamanaskārānantaramevāryamārgaṃ sammukhīkaroti|
tasmāt tu trividhamityapare|
aśubhayā tu cittaṃ damayitvā sāmānyamanaskārānantaramāryamārgaṃ sammukhī karoti|
ataḥ pāramparyamabhisandhāyoktam——
“aśubhāsahagataṃ smṛtisambodhyaṅgaṃ bhāvayati” iti|
āryamārgānantaramapi sāmānyamanaskāramevetyapare|
syāt tāvadanāgamyāditribhūmisanniśrayeṇa niyāmāvakrāntau tanmārgānantaraṃ kāmāvacaraṃ sāmānyamanaskāraṃ sammukhīkuryād,
atha dvitīyādidhyānasanniśrayeṇa niyāmāvakrāntau katham?
na hi kāmāvacaraḥ śakyo ‘tiviprakṛṣṭatvāt|
na ca tadbhūmikaḥ pratilabdho ‘nyatra nirvedhabhāgīyāt|
na cāryo nirvedhabhāgīyaṃ punaḥ sammukhīkaroti|
na hi prāptaphalasya tatprayogasammukhībhāvo yukta iti anyo ‘pyasya tajjātīyaḥ sāmānyamanaskāro bhāvanāṃ gacchati|
tadyathā—— “sarvasaṃskārā anityāḥ”,
“sarvadharmā anātmānaḥ”,
“śāntaṃ nirvāṇam” iti,
tat sammukhīkariṣyati”?
tadetanna varṇayanti|
anāgamyaṃ niścityārhattvaṃ prāpnuvataḥ tadbhūmikaṃ kāmāvacaraṃ vā vyutthānaṃ cittam|
ākiñcanyāyatanaṃ niśritya tadbhūmikaṃ bhāvāgrikaṃ vā|
śeṣāsu svabhūmikameva|
kāmadhātau trayo manaskārāḥ——
śrutacintāmayopapattipratilambhikāḥ,
bhāvanāmayo nāsti|
rūpadhātau trayaḥ——
śrutabhāvanāmayopapattipratilambhikāḥ,
cintāmayo nāsti|
yadā cintayitumārabhante tadaiṣāṃ samādhirevopatiṣṭhate|
ārūpyadhātau bhāvanāmayopapattipratilambhikau|
tatra pañcavidhamanaskārānantaramāryamārgasammukhībhāvo ‘nyatropapattipratilambhikebhyaḥ,
prayogapratibaddhatvāt|
mārgānantaraṃ tūpapattipratilambhikasyāpi kāmāvacarasya sammukhībhāvaḥ;
paḍutvāditi||72||
yāni dvādaśa cittāni uktāni,
eṣāṃ katamasmiścitte katīnāṃ lābhaḥ?
kliṣṭe tridhātuke lābhaḥ ṣaṇṇāṃ ṣaṇṇāṃ dvayoḥ,
kāmāvacare hi kliṣṭe citte sammukhībhūte ṣaṇṇāṃ cittānāṃ lābhaḥ|
tairasamanvāgatasya kāmāvacarasya kuśalasya vicikitsayā kuśalamūlapratisandhānād, dhātupratyāgamanācca|
akuśalanivṛtāvyākṛtayoḥ rūpāvacarasya kliṣṭasya dhātu pratyāgamanāt,
parihāṇitaśca|
ārūpyāvacarasya|
kliṣṭasya parihāṇitaḥ śaikṣasya ca|
rūpāvacare kliṣṭe ṣaṇṇāṃ lābhaḥ|
rūpāvacarāṇāṃ trayāṇām, kāmāvacarasya cānivṛtāvyākṛtasya;
dhātupratyāgamanāt|
ārūpyāvacarasya kliṣṭasya śaikṣasya ca parihāṇitaḥ|
ārūpyāvacare tu kliṣṭe dvayorlābhaḥ|
parihāṇitastasyaiva kliṣṭasya śaikṣasya ca|
śubhe| trayāṇāṃ rūpaje,
rūpāvacare kuśale trayāṇāṃ cittānāṃ lābhaḥ,
tasyaiva kuśalasya kāmarūpāvacarayoścānivṛtāvyākṛtayoḥ|
śaikṣe caturṇāṃ,
tasyaiva śaikṣasya kāmarūpāvacarayoścānivṛtāvyākṛtayorārūpyāvacarasya ca kuśalasya|
āryamārgeṇa kāmarūpadhātuvairāgye|
tasya śeṣite||73||
śeṣaṃ kṛtaṃ śeṣitam|
yatra citte lābho na vyākhyātaḥ,
tatra tasyaiva lābho draṣṭavyaḥ,
nānyeṣām|
anye punarabhedenāhuḥ——
“kliṣṭe citte navānāṃ hi lābha ityucyate budhaiḥ|
ṣaṇṇāṃ tu kuśale citte tasyaivāvyākṛte khalu||”
tatra saptānāṃ kuśale citta iti vaktavyam|
kāmāvacarasya kuśalasya samyagdṛṣṭyā kuśalamūlapratisandhānāt,
kāmarūpāvacarayoranivṛtāvyākṛtayorvairāgyataḥ,
rūpārūpyāvacarayoḥ kuśalayostatastyasamādhilābhataḥ,
śaikṣāśaikṣasya ca niyāmāvakrāntyarhattvayoḥ|
śeṣamata eva vyākhyānādavadhāryam|
saṃgrahaślokaḥ——
upapatti-samāpatti-vairāgya-parihāṇiṣu|
kuśalapratisandhau ca cittalābho hyatadvataḥ||iti||73||
samāptaḥ pratyayaprasaṅgaḥ||
abhidharmakośabhāṣye indriyanirdeśo nāma dvitīyaṃ kośasthānaṃ samāptamiti||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$tṛtīyaṃ kośasthānam$$第三品$$lokanirdeśaḥ$$分別世品$$idam idānīṃ vaktavyam－
kāma-rūpa-arūpya-dhātunaiyamyena cittādīnāṃ kṛto nirdeśaḥ,
tatra katame te kāma-rūpa-arūpya-dhātava iti ?
ucyate－
naraka-pretatiryañco
manuṣyāḥ ṣaḍ divaukasaḥ|
kāma-dhātuḥ,
catasro gatayaḥ; ṣaḍ devanikāyāḥ,
tad yathā－
cātur-mahārājikāḥ,
trayastriṃśāḥ,
yāmāḥ,
missing
nirmāṇaratayaḥ,
paranirmitavaśarttinaś ca
－ ity eṣa kāma-dhātuḥ saha bhājana-lokena |
sa eṣa kati sthānāni?
āha－ sa naraka-dvīpabhedena viṃśatiḥ||1||
‘sthānāni’ iti vākyaśeṣaḥ sambadhyate|
aṣṭau mahānarakāḥ－
sañjīvaḥ,
kālasūtraḥ,
saṅghātaḥ,
rauravaḥ,
mahārauravaḥ,
tapanaḥ,
pratapanaḥ,
avīciśceti,
catvāro dvīpāḥ－
jambūdvīpaḥ,
pūrvavidehaḥ,
avaragodānīyaḥ,
uttarakuruś ca;
ṣaṭ cānantaroktā devanikāyāḥ; tiryañcaḥ pretāś ca－ ity etāni viṃśatiḥ sthānāni
kāmadhātuḥ paranirmitavaśavarttibhyo yāvad avīciḥ |
sabhājanagrahaṇena tu yāvad vāyumaṇḍalam||1||
etasmāc ca kāmadhātoḥ－ ūrdhvaṃ saptadaśasthāno rūpadhātuḥ,
katham iti? āha－ pṛthak pṛthak| dhyānaṃ tribhūmikaṃ tatra,
caturthaṃ tvaṣṭabhūmikam||2||
prathamadvitīyatṛtīyadhyānāni pratyekaṃ tribhūmikāni| tatra prathamadhyānam－
brahmakāyikāḥ,
brahmapurohitāḥ,
mahābrahmāṇaḥ;
dvitīyam－
parīttābhāḥ,
apramāṇābhāḥ,
ābhāsvarāḥ;
tṛtīyam－
parīttaśubhāḥ,
apramāṇaśubhāḥ,
śubhakṛtsnāḥ,
caturtham－
anabhrakāḥ,
puṇyaprasavāḥ,
bṛhatphalāḥ;
abṛhāḥ,
atapāḥ,
sudṛśāḥ,
sudarśanāḥ,
akaniṣṭhāḥ－
ity etāni saptadaśa sthānāni rūpadhātuḥ| saha tan nivāsibhiḥ sattvaiḥ ṣoḍśeti kāśmīrāḥ |
missing
brahmapurohiteṣv eva kila sthānam utkṛṣṭataraṃ mahābrahmaṇaḥ parigaṇa
iva abhinirvṛttamekanāyakam,
na tu bhūmyantaram iti||
ārūpyadhātur asthānaḥ
na hy arūpiṇāṃ dharmāṇāṃ sthānam asti|
atītānāgatāvijñaptyarūpiṇo hi dharmā adeśasthā
iti niyamaḥ |
sa tu－ upapattyā catuvidhaḥ |
upapattibhedena caturvidha ārūpyadhātuḥ|
yad uta ākāśānantyāyatanam,
vijñānānantyāyatanam,
ākiñcanyāyatanam,
naiva saṃjñānāsaṃjñāyatanam iti|
na tveṣāṃ deśakṛtamauttarādharyaṃ bhidyate|
yatraiva deśe tatsamāpattilābhinaścyavante tatra eva upapadyante iti|
punaś ca tasmāc cyavamānānāṃ tatra eva antarābhavo’bhinirvarttate||
yathā rūpiṇāṃ sattvānāṃ rūpaṃ niścitya pravarttate cittasantatiḥ,
paramārūpyeṣu kiṃ niścitya pravartate?
nikāyaṃ jīvitaṃ cātra niḥśritā cittasantatiḥ||3||
nikāyasabhāgaṃ jīvitendriyaṃ cetyābhidhārmikāḥ|
rūpiṇām api tarhi sattvānāṃ kim arthaṃ na tad eva dvayaṃ niśritya pravarttate cittasantatiḥ|
durbalatvāt|
tasyāḥ kena balavattvam?
samāpattiviśeṣajatvāt|
sā hi samāpattir vibhūtarūpasaṃjñā|
tat eva tarhi balavattvāt pravarttiṣyate, kiṃ punar niśrayeṇa?
idaṃ ca api vaktavyam－
yathā rūpiṇāṃ sattvānāṃ rūpaṃ niśritya pravarttate nikāyasabhāgaḥ, jīvitendriyaṃ ca;
evam arūpiṇāṃ sattvānāṃ kiṃ niśritya pravarttate?
tad etad dvayamanyo’nyam|
rūpiṇām api tarhi kim arthaṃ na tad eva dvayam anyonyam?
durbalatvāt tayoḥ|
tatra idānīṃ kena balavattvam?
samāpattiviśeṣajatvāt|
tad etac cittasantatau samānaṃ
cittacaitteṣu vā |
tasmān na asty arūpiṇāṃ sattvānāṃ cittasantateranyonyaṃ niśraya iti sautrāntikāḥ|
api tu yasyāścittasantaterākṣepa
hetur avītatṛṣṇaḥ,
rūpe tasyāḥ saha rūpeṇa sambhavād rūpaṃ niśritya pravṛttiḥ;
yasya astu hetur vītatṛṣṇāḥ,
rūpe tasyā anpekṣya rūpaṃ pravṛttiḥ;
hetostadvimukhatvād iti|
atha kasmād ete kāmarūpārūpyadhātava ity ucyante?
svalakṣaṇadhāraṇād dhātuḥ|
kāmapratisaṃyukto dhātuḥ kāmadhātuḥ,
rūpapratisaṃyukto dhātū rūpadhātuḥ;
madhyapadalopād
vajravālakavat, maricapānakavac ca |
na atra rūpam asti ity arūpaḥ,
arūpasya bhāva ārūpyam;
rūpaṇīyo vā rūpyaḥ,
na rūpyo’rūpyaḥ taddhāva ārūpyam,
tatpratisaṃyukto dhātur ārūpyadhātuḥ|
kāmānāṃ vā dhātuḥ kāmadhātuḥ,
kāmān yo dadhāti|
evaṃ rūpārūpyadhātū veditavyau||
ko’yaṃ kāmo nāma? samāsataḥ kavalīkārāhāramaithunopasaṃhito rāgaḥ|
“na te kāmā yāni citrāṇai loke saṅkalparāgaḥ puruṣasya kāmaḥ|
tiṣṭhanti citrāṇi tathā eva loke atha atra dhīrā vinayanti kāmam”||( )
iti gāthā abhidhānāt|
ājīvaka āryaśāriputraṃ pratyāha－
“na te kāmā yāni citrāṇi loke saṅkalparāgaṃ vadasi iha kāmam|
bhikṣur bhaviṣyaty api kāmabhogī saṅkalpayan so’kuśalān vitarkān”||( )
āryaśāriputra āha－
“te cet kāmā yāni citrāṇi loke saṅkalparāgo yadi te na kāmaḥ|
śāstā’pi te bhavitā kāmabhogī dṛṣṭvā eva rūpāṇi manoramāṇi”||
kiṃ punar ye kecana dharmāḥ kāmarūpārūpyadhātuṣu samudācaranti,
sarve te kāmarūpārūpyapratisaṃyuktāḥ?
na ity āha |
kiṃ tarhi? yeṣu kāmarūpārūpyarāgā anuśerate|
ke punaramī kāmarūpārūpyarāgāḥ?
ye kāmarūpārūpyadhātuṣv anuśerate|
idam idānīṃ tad aśvabandhīyam－
kasya ayam aśvabandhaḥ?
yasya ayam aśvaḥ;
kasya ayam aśvaḥ?
yasya ayam aśvabandhaḥ－
ity ubhayam api na jñāyate?
na idam aśvabandhīyam;
kṛtanirdeśāni hi sthānāni kāmadhātau,
teṣv avītarāgasya ye rāgaḥ sa kāmarāgaḥ|
yatra anuśete so’pi dharmaḥ kāmapratisaṃyuktaḥ|
evaṃ rūpārūpyarāgāv adhovītarāgasya
yathāyogaṃ veditavyau|
asamāhitabhūmiko vā rāgaḥ kāmarāgaḥ|
dhyānārūpyeṣu rāgo rūpārūpyārāgaḥ|
nirmāṇacitte kathaṃ kāmarāgaḥ?
śrutvā
parihāya ca tadāsvādanāt|
nirmāṇavaśena vā nirmāpakacitto’pi rāgaḥ|
gandharasanirmāṇād vā tasya kāmāvacaratvam;
rūpāvacareṇa tayor anirmāṇāt|
kiṃ punar ekam eva traidhātukam?
traidhātukānāmanto na asti |
yāvad ākāśaṃ tāvanto dhātavaḥ|
ata eva ca na asty apūrvasattvapradurbhāvaḥ|
pratibuddhotpādaṃ
cāsaṃkhyeyasattvaparinirvāṇe’pi na asti sattvānāṃ parikṣayaḥ,
ākāśavat|
katham avasthānaṃ lokadhātūnām?
tiryaksūtra uktam,
tad yathā－
“īṣādhāre deve varṣati na asti vīcirvā antarikā vā antarikā vā antarikṣād vāridhārāṇāṃ prapatantīnām;
evaṃ pūrvasyāṃ diśi na asti vīcirvā antarikā vā lokadhātūnāṃ saṃvarttamānānāṃ vivarttamānānāṃ ca |
yathā pūrvasyāṃ diśi,
evaṃ dakṣiṇasyām, paścimāyām, uttarasyām” ( ) iti|
na tūktam ūrdhvamadhaś ca iti|
ūrdhvam apy adho’pi ity apare; nikāyāntarapāṭhād|
akaniṣṭhādūrdhvaṃ punaḥ kāmadhātuḥ|
kāmadhātoś cādhaḥ punar akaniṣṭhāḥ|
yaś ca ekasmāt kāmadhātor vītarāgaḥ sa sarvebhyaḥ|
evaṃ rūpārūpyebhyaḥ|
yaś ca pratham adhyānasaṃniśrayāddhi utpādayati,
sa yatra lokadhātau jāta utpādayati tatra tyam eva brahmalokam upāgacchati,
na anyam||3||
ya ete trayo dhātava uktāḥ－
narakādisvanāmoktā gatayaḥ pañca teṣu,
narakāḥ, tiryañcaḥ, pretāḥ, devāḥ, manuṣyāḥ－
iti svair eva nāmabhisteṣu pañca gatayaḥ proktāḥ |
kāmadhātau catasro gatayaḥ, pañcam yāś ca pradeśaḥ|
rūpārūpyadhātvor ekasyā devagateḥ pradeśaḥ|
kiṃ punar gatinirmuktāḥ santi dhātavo yata etā dhātuṣv ity ucyante?
santi kuśalakliṣṭabhājanāntarābhavasvabhāvā api dhātavaḥ|
yāstu pañca gatayaḥ－ tāḥ|
akliṣṭāvyākṛtā eva sattvākhyā na antarābhāvaḥ||4||
anivṛttāvyākṛtā eva gatayaḥ|
anyathā hi gatisambhedaḥ syāt|
sattvākhyā eva ca, na ca antarābhavasvabhāvāḥ|
prajñaptiṣu uktam－
“catasṛbhir yonibhiḥ pañca gatayaḥ saṃgṛhītāḥ,
na tu pañcabhir gatibhiś catasro yonayaḥ|
kim asaṃgṛhītam?
antarābhavaḥ” ( ) iti|
dharmaskandhe’pi coktam－
“cakṣurdhātuḥ katamaḥ?
catvāri mahābhūtāny upādāya yo rūpaprasādaś cakṣuś cakṣur indriyaṃ
cakṣurāyatanaṃ cakṣurdhātur
nārakas tairyag yonikaḥ paitṛviṣayako devyo mānuṣyako bhāvanāmayo’ntarābhavikaś ca” ( ) iti|
sūtre’pi ca bahiṣkṛto’ntarābhavo gatibhyaḥ|
kasmin sūtre?
“sapta bhavāḥ－
narakabhavas tiryagbhavaḥ pretabhavo devabhavo manuṣyabhavaḥ karmabhavo’ntarābhavaḥ” ( ) iti|
atra hi pañca gatayaḥ sahetukāḥ sagamanāś ca uktāḥ|
ata eva ca anivṛtāvyākṛtāḥ sidhyanti;
taddhatoḥ karmabhavasya tābhyo bahiṣkaraṇāt|
kāśmīrakāś ca sūtraṃ paṭanti－
“sthaviraśāraśāriputreṇa uktam－
nārakāṇāmāyuṣman,
āsravāṇāṃ sammukhībhāvān narakavedanīyāni karmāṇi karoty upacinoti|
teṣām āyuṣman kāyavāṅmano vaṅkānāṃ kāyavāṅmano doṣakaṣāyāṇāṃ
narakeṣu rūpaṃ saṃjñā vedanā saṃskāro vijñānaṃ vipāko vipacyate|
nirvṛtte vipāke nāraka iti saṅkhyāṃ gacchati |
tatra āyuṣman nārako na upalabhyate, anyatra tebhyo dharmebhyaḥ” iti|
ato’py anivṛtāvyākṛtā eva gatayaḥ|
prakaraṇagranthas tarhi parihāryaḥ－
“gatiṣu sarve’nuśayā anuśerate” iti?
sandhicittāni hi gatīnāṃ pañcaprakārāṇi santi,
ataḥ sapraveśagatigrahaṇād
adoṣa eva,
grāmagrahaṇe grāmopavicāragrahaṇavat|
kuśalakliṣṭā api ity apare|
yat tu uktam－ “karmabhavasya tābhyo bahiṣkaraṇāt” ( ) iti?
na avaśyaṃ pṛthagvacanād bahiṣkṛto bhavti|
tad yathā－ pañcasu kaṣāyeṣu kleśadṛṣṭikaṣāyau
pṛthag uktau, na ca dṛṣṭyo na kleśāḥ|
evaṃ karmabhavo’pi gatiś ca syāt|
pṛthak ca asya vacanaṃ syād gatihetujñāpanārtham|
antarābhave’py eṣa prasaṅgaḥ?
na ayogāt|
gacchanti tām iti gatiḥ|
na ca antarābhavo gantavyaḥ;
cyutideśa eva utpādanāt|
ārūpyā api gatir na bhaviṣyanti;
cyutideśa eva utpādāt?
evaṃ tarhy antarābhavatvād eva antarābhavo na gatiḥ;
gatyantarālatvāt|
yadi hi gatiḥ syād,
antarābhāva ity eva na syāt |
yat tarhi sthaviraśāriputreṇa uktam－
“nirvṛtte vipāke nāraka iti saṅkhyāṃ gacchati” iti?
nirvṛtte vipāka ity uktam,
na tu vipāka eva iti|
yat tarhy uktam－ “tatra āyuṣman nārako na upalabhyate’nyatra tebhyo dharmebhyaḥ” iti?
gatigāminaḥ pudgaladravyasya pratiṣedhaṃ karoti－
na anyatra skandhebhya upalabhyate nāraka iti, na tu skandhāntarapratiṣedham|
avyākṛtā eva tu gatayo varṇyante vaibhāṣikaiḥ|
tāś ca vipākasvabhāvā eva ity eke|
aupacayikasvabhāvā api ity apare||4||
atra eva pañcagatike dhātutraye
yathā kramaṃ veditavyāḥ－
nānātvakāyasaṃjñāś ca nānākāyaikasaṃjñinaḥ|
viparyayāc ca ekakāyasaṃjñāś ca arūpiṇas trayaḥ||5||
vijñānasthitayaḥ sapta,
sūtre uktam－
“rūpiṇaḥ santi sattvā nānātvaktāyā nānātvasaṃjñinaḥ,
tad yathā manuṣyās tad ekatyāś ca devāḥ|
iyaṃ prathamā vijñānasthitiḥ|
katame punas te tad ekatyā devāḥ?
kāmāvacarāḥ ṣaṭ prathamadhyānikāś ca prathamābhinirvṛttavarjyāḥ”|
nānātvena kāya eṣām iti nānātvakāyāḥ;
anekavarṇaliṅgasaṃsthānatvāt|
nānātvena saṃjñā nānātvasaṃjñā, sā eṣām asti iti nānātvasaṃjñinaḥ;
sukhaduḥkhāsukhasaṃjñitvāt|
“rūpiṇaḥ santi nānātvakāyā ekatvasaṃjñinaḥ,
tad yathā－ devā brahmākāyikā ye tatprathamābhinirvṛttāḥ|
iyaṃ dvitīyā vijñānasthitiḥ|”
te hi prathamābhinirvṛtāḥ
sarva eka ekasaṃjñino bhavanti－
‘anena vayaṃ brahmaṇā sraṣṭāḥ’ iti,
brahmaṇo’py evaṃ bhavati－
‘mayā ete sṛṣṭāḥ’ ity
abhinnakāraṇasaṃjñānād ekatvasaṃjñinaḥ|
anyathā eva tu mahābrahmaṇa ārohapariṇāhau, ākṛtivigrahaḥ, vāgbhāṣā, cīvaradhāraṇaṃ ca; anyathā tatparṣada
iti nānātvakāyāḥ|
yad idam uktaṃ sūtre－
“teṣām evaṃ bhavati－
imaṃ vayaṃ sattvamadrākṣma dīrghāyuṣaṃ dīrghamadhvānaṃ tiṣṭhantaṃ
yāvad aho batānye’pi sattvā iha upapadyeran mama sabhāgatāyām iti|
asya ca sattvasya evaṃ cetasaḥ praṇidhirvayaṃ ca upapannāḥ” iti|
kathaṃ tamadrākṣuḥ?
ābhāsvarasthā ity eke|
tato hi te pracyutāḥ
katham idānīm alabdhāyāṃ dvitīyadhyānasamāpattau tadbhūmikaṃ pūrvanivāsamanvasmārṣuḥ,
labdhāyāṃ ca kathaṃ mahābrahmālambanāṃ śīlavrataparāmarśadṛṣṭiṃ niviṣṭāḥ?
antarābhavasthā adrākṣur ity apare|
tatra api na dīrghamadhvānamavasthātuṃ sambhavaḥ;
pratibandhābhāvād iti|
kathaṃ teṣām iyaṃ buddhir bhavati sma－
“imaṃ vayaṃ sattvamadrākṣma dīrghāyuṣaṃ dīrghamadhvānaṃ tiṣṭhantam” iti?
tasmāt tatrasthā eva te tasya pūrvavṛttāntaṃ samanusmaranta
evaṃ dīrghamadhvānaṃ tiṣṭhantaṃ dṛṣṭavantaḥ,
dṛṣṭvā ca paścād ‘adrākṣm’ ity eṣāṃ babhūva|
“rūpiṇaḥ santi sattvā ekatvakāyā nānātvasaṃjñinaḥ,
tad yathā devā ābhāsvarāḥ|
iyaṃ tṛtīyā vijñānasthitiḥ|”
atra punaḥ paryantagrahaṇāt
sakaladvitīyadhyānagrahaṇaṃ veditavyam|
anyathā hi parīttābhā apramāṇābhāś ca
kasyāṃ vijñānasthitau vyavasthāpyeran|
tatra abhinnavarṇaliṅgasaṃsthānatvād ekatvakāyāḥ|
sukhasaṃjñitvād aduḥkhāsukhasaṃjñitvāc ca nānātvasaṃjñinaḥ|
te kila maulyāṃ bhūmau saumanasya-indriyaparikhinnāḥ sāmantakādupekṣendriyaṃ sammukhībhavanti |
sāmantake ca upekṣendriyaparikhinnāḥ punarmaulyā bhūmeḥ saumanasya-indriyaṃ sammukhīkurvanti|
yathā－ kāmaratiparikhinnā īśvarā dharmaratiṃ pratyanubhavanti,
dharmaratiparikhinnāḥ kāmaratim iti|
nanu ca śubhakṛtsneṣv apy eṣa prasaṅgaḥ?
na teṣāṃ tena sukhena asti parikhedaḥ|
kiṃ kāraṇam?
śāntaṃ hi tatsukham,
aśāntaṃ ca saumanasyam;
cetasa utplāvakatvād iti
sautrāntikā vyācakṣate|
sūtra uktam－ “yathā te nānātvaṃ saṃjñinaḥ|
tatra ye sattvā ābhāsvare devanikāye’ciropapannā bhavanti
na eva saṃvarttanīkuśalāḥ,
asya lokasya te tām arciṣaṃ dṛṣṭvā
bhītāḥ santa udvijante, saṃvegam āpadyante－
saha eva eṣā’rciḥ śūnya brāhmaṃ vimānaṃ dagdhvā’rvāg āgamiṣyati iti|
tatra ye sattvā ābhāsvare devanikāye ciropapannāḥ
saṃvarttanīkuśalā vivarttanīkuśalāś ca asya lokasya,
te tān sattvān bhītānāśvāsayanti－
mā bhaiṣṭa mārṣāḥ, mā bhaiṣṭa mārṣāḥ,
pūrvam apy eṣā’rciḥ śūnyaṃ brāhmaṃ vimānaṃ dagdhvā’tra eva antarhitā” ( ) iti||
ato’rciṣa āgamavyapagamasaṃjñitvād,
bhītābhītasaṃjñitvācca
te nānātvasaṃjñinaḥ,
na sukhāduḥkhāsukhasaṃjñitvāditi|
“rūpiṇaḥ santi sattvā ekatvakāyā ekatvasaṃjñinaḥ,
tad yathā－ devāḥ śubhakṛtsnāḥ|
iyaṃ caturthī vijñānasthitiḥ|”
tatra abhinnavarṇasaṃsthānaliṅgatvād ekatvakāyāḥ|
ekatvasaṃjñinaḥ sukhasaṃjñitvāt|
tatra prathame dhyāne kliṣṭayā saṃjñayā ekatvasaṃjñinaḥ,
dvitīye kuśalayā saṃjñayā nānātvasaṃjñinaḥ,
tṛtīye vipākajayā saṃjñayā ekatvasaṃjñinaḥ|
ārūpyās trayo yathā sūtram iti|
etāḥ sapta vijñānasthitayaḥ|
kā’tra vijñānasthitiḥ?
tatpratisaṃyuktāḥ pañca skandhāś catvāraś ca
yathā yogam|
śeṣaṃ kasmān na vijñānasthitiḥ?
yasmāt－śeṣaṃ tatparibhedavat|
kiṃ punaḥ śeṣam?
durgatayaḥ, caturthaṃ dhyānam, bhavāgraṃ ca |
atra hi vijñānaparibhedāḥ santi,
ata eva na vijñānasthitiḥ|
kaḥ punaḥ paribhedaḥ, yena vijñānaṃ paribhidyate?
tatra apāyeṣu duḥkhā vedanā paribhedaḥ, upaghātakatvāt|
caturthe dhyānaṃ āsaṃjñikam asaṃjñisamāpattiś ca|
bhavāgre nirodhasamāpittiḥ, cittasantaticchedāt|
punar āha－
yatra ihasthānāṃ gantukāmatā
tatrasthānāṃ ca avyuccalitukāmatā,
asau vijñānasthitir uktā|
apāyeṣu ca ubhayaṃ na asti|
caturthe dhyāne sattvā uccalitamānasāḥ
pṛthagjanā āsaṃjñikaṃ praveṣṭukāmāḥ
āryāḥ śuddhāvāsān
bhavāgrānapaṭupracāratvān
na vijñānasthitir iti|
etāś ca sapta vijñānasthitayo yathā uktāḥ|
bhavāgrāsaṃjñisattvāś ca sattvāvāsā nava smṛtāḥ||6||
eṣu hi sattvā āvasanti svecchayā||6||
anicchāvasanān na anye,
ke punar anye? apāyāḥ|
teṣu hi sattvā akāmakāḥ
karmarākṣasair āvāsyante,
na tv icchayā vasanti ||
atas tena sattvāvāsāḥ,
bandhanasthānavat|
anyatra sūtre sapta vijñānasthitaya uktāḥ,
anyatra－
catasraḥ sthitayaḥ punaḥ|
katamāś catasraḥ?
rūpopagā vijñānasthitiḥ,
vedanopagā,
saṃjñopagā,
saṃskāropagā iti|
tāsāṃ kaḥ svabhāvaḥ?
tā hi yathā kramam－
catvāraḥ sāsravāḥ skandhāḥ,
te punaḥ－
svabhūmāv eva,
na anyatra bhūmau |
kiṃ kāraṇam?
pratiṣṭhā hi sthitiḥ|
na ca visabhāgabhūmikeṣu skandheṣu vijñānaṃ tṛṣṇāvaśāt pratitiṣṭhati iti|
kasmān na vijñānaṃ vijñānasthitir ucyate,
yathā saptasu vijñānasthitiṣu pañca skandhā iti?
sthātuḥ parivarjanena sthitividhanāt|
na hi sthāta eva sthitir ucyate,
yathā－ na rājā eva rājāsanam iti|
yāṃś ca dharmānabhiruhya vijñānaṃ vāhayati
naunāvikanyāyena,
te dharmā vijñānasthitaya uktāḥ|
na tu vijñānaṃ vijñānam eva abhiruhya
vāhayatyato na uktam iti
vaibhāṣikāḥ|
yat tarhi sūtra uktam－
“vijñāne āhāre asti nandī, asti rāga iti|
yatra asti nandī asti rāgaḥ,
pratiṣṭhitaṃ tatra vijñānamadhirūḍham” ( ) iti,
tat katham?
“sapta ca vijñānasthitayaḥ pañcaskandhasvabhāvāḥ” ( ) iti,
tat katham?
evaṃ tarhy abhedena upapattyāyatanasaṃgṛhīteṣu skandheṣu sābhirāmāyāṃ vijñānapravṛttau vijñānaṃ vijñānasthitiḥ|
pratyekaṃ tu yathā rūpādayo vijñānasya saṃkleśāya bhavanti|
tasmāc catasṛṣu vijñānasthitiṣu－
kevalam||7|| vijñānaṃ na sthitiḥ proktam,
api ca kṣetrabhāvena bhagavatā catasro vijñānasthitayo deśitāḥ,
bījabhāvena ca sa upādānaṃ vijñānaṃ kṛtsnam eva iti|
na punar bījaṃ bījasya kṣetrabhāvena vyavasthāpayām babhūva ity abhiprāyaṃ parikalpayāmāsa|
ye ca dharmāḥ sahavarttino vijñānasya, te’sya kṣetrabhāvena sādhīyāṃso bhavanti iti ta eva asya sthitaya uktāḥ||
atha kathaṃ saptabhir vijñānasthitibhiś catasro vijñānasthitayaḥ saṃgṛhītāḥ, catasṛbhirvā sapta?
naiva hi saptabhiścatasraḥ, nāpi catasṛbhiḥ sapta|
catuṣkoṭi tu saṃgrahe|
saṃgrahe vicāryamāṇe catuṣkoṭikaṃ veditavyam－
syāt saptabhiḥ saṃgṛhītaṃ na catasṛbhir ity evamādi |
prathamā koṭiḥ－ saptasu yadvijñānam|
dvitīyā－ apāyeṣu caturthe dhyāne bhavāgre ca vijñānavarjyāḥ skandhāḥ|
tṛtīyā－ saptasu catvāraḥ skandhāḥ |
caturthī－ etānākārān sthāpayitvā|
yac ca etad gatyādibhedabhinnaṃ traidhātukam uktam, veditavyāḥ－
catasro yonayas tatra sattvānāmaṇḍajādayaḥ||8||
aṇḍajā yonir jarāyujā saṃsvedajā upapādukā yoniḥ|
yonir nāma jātiḥ|
yuvantyasyāṃ sattvā miśrībhavanti prasavasāmyād iti yoniḥ|
aṇḍajā yoniḥ katamā?
ye sattvā aṇḍebhyo jāyante|
tad yathā－ haṃsakroñcacakravākamayūraśukaśārikādayaḥ|
jarāyujā yoniḥ katamā?
ye sattvā jarāyor jāyante|
tad yathā－ hastyaśvagomahiṣakharavarāhādayaḥ|
saṃsvedajā yoniḥ katamā?
ye sattvā bhūtasaṃsvedāj jāyante|
tad yathā－ kṛmikīṭapataṅgamaśakādayaḥ|
upapādukā yoniḥ katamā?
zxs$$ye sattvā avikalā ahīnendriyāḥ sarvāṅgapratyaṅgopetāḥ sakṛdupajāyante|$$ata eva upapadāne sādhukāritvād ‘upapādukāḥ’ ityucyante,
tadyathā－ devanārakāntarābhavikādayaḥ||8||
atha kasyāṃ gatau kati yonayaḥ saṃvidyante?
ityāha－ caturdhā naratiryañcaḥ,
manuṣyāścaturvidhāḥ－
1. aṇḍajāstāvad,
yathā kroñcīniryātau śailopaśailau sthavirau,
mṛgāramātuśca dvārtriṃśat putrāḥ,
pañcālarājasya ca pañca putraśatāni|
2. jarāyujāḥ, yathedānīm|
3. saṃsvedajāḥ, tadyathā māndhātṛcārūpacārukapotamālinyāmrapālyādayaḥ|
4. upapādukāḥ punaḥ prāthamakalpikāḥ|
evaṃ tiryañco’pi caturvidhāḥ－ trividhā dṛśyanta eva,
upapādukāstu suparṇīprabhṛtayaḥ|
nārakā upapādukāḥ| antarābhavadevāśca,
sarve nārakā antarābhavikāḥ| devāścopapadukā eva|
pretā api jarāyujāḥ||9||
apiśabdādapyupapādukā iti|
āyuṣmate mahāmaudgalyāyanāya pretī nivedayate－
“pañca putrānahaṃ rātrau divā pañcā tathā parān|
bhakṣayāmi janitvā tān nāsti tṛptistathāpi me||”
katamā yoniḥ sarvasādhvī?
upapādukā|
atha kim arthaṃ caramabhaviko bodhisattvaḥ prāptopapattivaśitve’pi jarāyujāṃ yoniṃ bhajate?
evaṃ hi kriyamāṇe mahāntamarthaṃ paśyati－
‘jñātisambandhena mahataḥ śākyavaṃśasya dharme’vataraṇārthaṃ
cakravarttivaṃśyo’yam’ iti cānyeṣāṃ bahumānādarāvarjanārtham,
‘manuṣyabhūtā api caināṃ siddhiṃ gacchanti’ iti vineyānām utsāhārtham|
itarathā hyaprajñāyamānakulagotraḥ
ko’py ayaṃ māyāpuruṣaḥ－ ityevaṃ parikalpayeyuḥ, devaḥ piśāca iti vā|
yathā’nyatīrthyā apabhāṣante－
“kalpaśatasyātyayādevaṃvidho māyāvī loke prāduḥbhūya māyayā lokaṃ bhakṣayati” ( ) iti ||
apare tvāhuḥ－
‘śarīradhātūnām avasthāpanārthaṃ
yeṣu manuṣyā anye ca prajāṃ vidhāya sahasraśaḥ svargaṃ ca prāptā apavargaṃ ceti
upapādukānāṃ hi sattvānāṃ bāhyajīvābhāvānmṛtānāṃ kāyo nāvatiṣṭhate,
niśānta iva tailapradyoto’ntardhīyate’|
ādhiṣṭhānikīmṛddhiṃ bhagavata icchatāṃ na yukta eṣa parihāraḥ||
praśnāt praśnāntaramutpadyate－
yady upapādukānāṃ kāyanidhanaṃ na prajñāyate,
katham uktaṃ sūtre － “upapādukaḥ suparṇī upapādukaṃ nāgamuddharati bhakṣārtham” iti?
noktaṃ bhakṣayatīti, api tūddharati bhakṣārthamajñatvādityadoṣaḥ|
bhakṣayati vā yāvanna mṛto bhavati, na punar mṛtasyāsya tṛpyatīti||
katamā yoniḥ sarvabahvī? upapādukaiva |
sā hi dve gatī－ tisṛṇāṃ ca pradeśaḥ, sarve cāntarābhavikā iti||9||
ko’yamantarābhavo nāma?
mṛtyūpapattibhavayorantarā bhavatīha yaḥ|
maraṇabhavasyopapattibhavasya cāntarā ya ātmabhāvo
’bhinirvarttate deśāntaropapattisamprāptaye so’ntarābhava ityucyate;
gatyor antarālatvāt|
kathamayaṃ jātaśca nāma na copapanno bhavati?
gamyadeśānupetatvānnopapanno’ntarābhavaḥ||10||
upapattigato hi ‘upapannaḥ’ ityucyate; padergatyarthatvāt|
na cāyaṃ gamyadeśamupagato’ntarābhavaḥ, tasmānnopapannaḥ||10||
kaḥ punarasau deśo gantavyaḥ?
yatrākṣiptasya vipākasyābhivyaktiḥ, samāptiśca |
vicchinna evopapattibhavo maraṇabhavāt sambhavatīti nikāyāntarīyāḥ|
tadetanneṣyate |
kiṃ kāraṇam? yuktitaśca, āgamataśca||10||
tatra tāvat yuktaṃ niśrityocyate－
vrīhisantānasādharmyādavicchinnabhavodbhavaḥ|
santānavarttināṃ hi dharmāṇāmavicchedena deśāntareṣu prādurbhāvo dṛṣṭaḥ,
tadyathā vrīhisantānasya|
tasmādasyāpi sattvasantānasyāvicchedena deśāntareṣu prādurbhāvo bhaviṣṇuḥ|
vicchinno’pi dṛṣṭaḥ prādurbhāvaḥ,
tadyathā－ ādarśādiṣu bimbāt pratibimbam|
evaṃ maraṇabhavādupapattibhavasya syāt |
pratibimbamasiddhatvādasāmyāccānidarśanam||11||
pratibimbaṃ nāmānyadevotpadyate dharmāntaramityasiddhametat|
siddhāvapi ca satyāmasāmyādanidarśanaṃ bhavati||11||
kathaṃ tāvad asiddham?
sahaikatra dvayābhāvāt,
tatraiva hi deśe ādarśarūpaṃ dṛśyate pratibimbakaṃ ca ||
na caikatra deśe rūpadvayasyāsti sahabhāvaḥ;
āśrayabhūtabhedāt|
tathā digbhedavyavasthitair ekasmin vāpyambudeśe svābhimukhadeśasthitānāṃ rūpāṇāmanyo’nyaṃ pratibimbakamupalabhyate,
na tvekatra rūpe dvayoḥ paśyatoḥ sahadarśanaṃ na bhavatīti na tatra rūpāntaropapattiryuktā|
chāyātapayośca dvayoḥ sahaikatrabhāvo na dṛṣṭaḥ|
upalabhyate ca chāyāstha ādarśe sūryasya pratibimbakamiti na yukto’sya tatra prādurbhāvaḥ||
atha vā－ sahaikatra dvayābhāvāt iti |
katamasya dvayasya? ādarśatalasya, indupratibimbakasya ca |
anyatraiva hi deśe ādarśatalaṃ bhavati, anyatraivāntargataṃ candrapratibimbakaṃ dṛśyate, kūpa ivodakam|
tacca tatropapadyamānaṃ nānyatropalabhyate|
ato nāstyeva tat kiñcit|
sāmagryāstu sa tasyāḥ prabhāvo yat tathā darśanaṃ bhavati|
acintyo hi dharmāṇāṃ śaktibhedaḥ|
evaṃ tāvadasiddhatvāt|
kathamasāmyādanidarśanaṃ bhavati?
asantānād,
nahi bimbasya pratibimbakaṃ santānabhūtam;
ādarśasantānasambaddhatvāt,
sahabhāvācca |
tadevaṃ yathā maraṇabhavasyopapattibhavaḥ santānabhūtaḥ, naivaṃ bimbasya pratibimbakam|
santānaṃ ca pratyavicchedena deśāntareṣu prādurbhāva udāhṛtaḥ, nāsantānam－
ityasāmyaṃ dṛṣṭāntasya pratibimbasya ca |
dvayodayāt|
dvābhyāṃ hi kāraṇābhyāṃ pratibimbasyodayo bhavati－ bimbācca, ādarśācceti|
yat pradhānaḥ kāraṇaṃ tadāśrityotpadyate|
na caivamupapattibhavasyāpi dvābhyāṃ kāraṇābhyāṃ sambhavaḥ－
maraṇabhavāccānyataśca pradhānabhūtād|
ityato’pyayamasamāno dṛṣṭāntaḥ|
na ca yuktamuktam－
bāhyam eva cetanaṃ śukraśoṇitaṃ pradhānakāraṇamiti|
yatra cāndhakāṇa eva prādurbhāva upapādukānāṃ tatra kiṃ parikalpyate|.
evaṃ tāvadyuktito neṣyate|
na maraṇabhavādvicchinna upapattibhavaprādurbhāvaḥ|
tasmādastyevāntarābhavaḥ||
kaṇṭhokteścāsti,
sūtra uktam－ “sapta bhavāḥ |
narakabhavaḥ, tiryagbhavaḥ, pretabhavaḥ, devabhavaḥ, manuṣyabhavaḥ, karmabhavaḥ, antarābhavaḥ” iti|
naitat sūtraṃ tairāmnāyate? itastarhi－ gandharvāt,
“trayāṇāṃ sthānānāṃ sammukhībhāvāt mātuḥ kukṣau garbhasyāvakrāntirbhavati|
mātā kalyā’pi bhavati, ṛtumatī ca |
mātāpitarau raktau sannipatitau ca|
gandharvaśca pratyupasthito bhavati”( ) iti |
antarābhavaṃ hitvā ko’nyo gandharvaḥ|.
etadapi naiva tairāmnāyate|
kathaṃ tarhi “skandhabhedaśca pratyupasthito bhavati”( ) iti?
yady evam? āśvalāyanasūtraṃ kathaṃ nīyate－
“jānanti bhavanto yo’sau garndhavaḥ pratyupasthitaḥ,
kṣatriyo vā’sau brāhmaṇo vā vaiśyo vā śūdro vā|
yadi vā pūrvasyā diśa āgataḥ, yadi vā dakṣiṇasyāḥ, paścimāyāḥ, uttarasyāḥ”( ) iti|
na hi skandhabhedasyāgamanaṃ yujyate? athaitad api na paṭhyate|
itastarhi－ pañcokteḥ,
“pañcānāgāminaḥ” ityuktaṃ bhagavatā|
antarāparinirvāyī, upapadyaparinirvāyī, anabhisaṃskāraparinirvāyī, sābhisaṃskāraparinirvāyī, ūrdhvaṃsrotāśceti|
asatyantarābhave katham antarāparinirvāyī nāma syāt|.
antarā nāma devāḥ santītyeke|
upapadyādayo’pi hi nāma devā evaṃ sati prasajyante|
tasmān neyaṃ kalpanā sādhvī||
itaśca－ gatisūtrataḥ||12||
“sapta satpuruṣagatayaḥ”( ) ityatra sūtre
antarāparinirvāyiṇastraya uktāḥ
kāla－deśaprakarṣabhedena |
tadyathā－ parīttaḥ śakalikāgnirabhinivarttamāna eva nirvāyādevaṃ prathamaḥ|
tadyathā’yasprapāṭikā utpatantyeva nirvāyādevaṃ dvitīyaḥ|
tadyathā’yaḥprapāṭikā utplutya pṛthivyāmapatitvaiva nirvāyādevaṃ tṛtīyaḥ|
na caivamantarā nāma devāstriprakārāḥ kāla－deśa－prakarṣabhinnāḥ santīti kalpanaiveyaṃ kevalā|
anye punarāhuḥ－
āyuḥ pramāṇāntare vā devasamīpāntare vā devasamīpāntare vā yaḥ kleśān prajahāti so’ntarāparinirvāyī|
sa punardhātugato vā parinirvāti, saṃjñāgato vā, vitarkagato vā|
tena trividho bhavatīti|
prathamo vā nikāyasabhāgaparigrahaṃ kṛtvā parinirvāti,
dvitīyo devasamṛddhiṃ cānubhūya parinirvāti,
tṛtīyo dharmasaṅgītimanupraviśya parinirvāti|
upapadyaparinirvāyī punaḥ prakarṣayuktāṃ saṅgītimanupraviśya parinirvāti,
bhūyasā vā āyurupahatya nopapannamātra eveti
ta ete sarve’pi śakalikādidṛṣṭāntair na sambadhyante; deśagativiśeṣābhāvāt|
ārūpyeṣv api cāntarāparinirvāyī paṭhyeta;
āyuḥpramāṇāntare parinirvāṇāt|
na caivaṃ paṭhyate|
“dhyānaiścatasro daśikā ārūpyaiḥ saptikātrayam|$$saṃjñayā ṣaṭkikāṃ kṛtvā vargo bhavati samuditaḥ||”
ityetasyāyurdānagāthāyām|
tasmād etad api sarvaṃ kalpanāmātram|
athaitānyapi sūtrāṇi tairnāmnāyante? kim idānīṃ kurmo yacchāstā ca parinirvṛtaḥ|.
śāsanaṃ cedamanāyakaṃ bahudhā bhinnam bhidyate cādyāpi yathecchaṃ granthataścārthataśca|
yeṣāṃ tu tāvadayamāgamaḥ pramāṇaṃ teṣāmāgamato’pi siddho’ntarābhavaḥ||
yattarhi sūtra uktam－ “atha ca punardūṣī māraḥ svaśarīreṇāvīcau mahānarake prapatitaḥ”( ) iti, tat katham iti?
sa hi jīvanneva nārakībhir jvālābhir āliṅgitatvāt
kālaṃ kṛtvā’ntarābhavenāvīciṃ prāpta ityayaṃ tatrābhiprāyaḥ|
atyudīrṇaparipūrṇāni hi karmāṇi kāyasya nikṣepaṃ na pratīkṣante|
ato’sya dṛṣṭadharmavedanīyaṃ karma pūrvaṃ vipakvam, paścādupapadyavedanīyamiti|
idamidānīṃ kathaṃ nīyate－
“pañcānantaryāṇi karmāṇi yāni kṛtvopacitya samanantaraṃ narakeṣūpapadyate”( ) iti?
anyāṃ gatim agatvetyabhiprāyaḥ|
upapadyavedanīyatvaṃ tatra karmaṇo dyotitam|
atha yathārutaṃ kalpyate?
pañcaiva kṛtvā naikamiti etat prāpnoti, kriyānantaraṃ ca |
na kālāntaraṃ jīvitvā
ko vā’ntarābhavasyopapadyamānatvaṃ necchati|
antarābhavenaiva hyasau maraṇāntaraṃ narakeṣūpapadyate; abhimukhatvāt|
na tu brūmaḥ－ upapanno bhavatīti|
iyaṃ tarhi gāthā kathaṃ nīyate－
“upanītavayā jarāturaḥ samprāpto hi yamāntikaṃ dvija|.
vāso’pi hi nāsti te’ntarā pātheyaṃ ca na vidyate tava” ||
( )iti? atrāpi manuṣyeṣvantarāvāso nāstītyabhiprāyaḥ|
atha vā’ntarābhave’pyasya vāso nāsti; upapattideśasamprāptigamanādhiṣṭhānāditi|
ayamatrābhiprāyaḥ; nāyamabhiprāyaḥ－ iti kuta etat |.
tulya eṣa bhavato’pyanuyogaḥ|
tasmādubhayasminnapi pakṣe yathoktasūtrāvirodhānna bhavaty etadantarābhavasyābhāve jñāpakam|
jñpakaṃ hi nāma agatikā gatiriti||12||
atha kāṃ gatiṃ gamiṣyataḥ kimākṛtirantarābhavo’bhinivarttate?
ekākṣepādasāvaiṣyatpūrvakālabhavākṛtiḥ|
yenaiva karmaṇā gatirakṣipyate tenaivāntarābhavastatprāptaye|
ato yāṃ gatiṃ gantā bhavati,
tasyāṃ gatau ya āgamiṣyatpūrvakālabhavastasyaivāsyākṛtirbhavati|
evaṃ tarhi śunīprabhṛtīnām ekasmin kukṣau pañcagatiko’ntarābhavo’bhinirvarttate iti
nārako’ntarābhavaḥ mātuḥ kukṣiṃ nirdahet?
pūrvakālabhave’pi tāvan nārakā na nityaṃ prajvalitā bhavantyutsadeṣu bhramantaḥ,
kiṃ punar antarābhavikāḥ|
astu vā prajvalitaḥ|
sa tu yathā na draṣṭuṃ śakyate tathā na spraṣṭumapi;
acchatvād ātmabhāvasyetyacodyametat|
antarābhavānām apy anyonyaṃ kukṣāvasaṃśleṣāt karmapratibandhāc ca na dāhaḥ|
pramāṇaṃ tu yathā pañcaṣaḍvarṣasya dārakasya,
sa tu paṭivandriyo bhavati|
bodhisattvasya punar yathā sampūrṇayūnaḥ, salakṣaṇānuvyañjanaśca|
ata evāntarābhāvasthena mātuḥ kukṣiṃ praviśatā koṭiśataṃ cāturdīpikānāmavabhāsitam|
yattarhi mātā bodhisattvasya svapne gajapotaṃ pāṇḍaraṃ kukṣiṃ praviśantamadrākṣīt?
nimittamātraṃ tat; tiryagyoneściravyāvarttitatvāt|
tadyathā－ kṛkī rājā daśa svapnānadrākṣīditi|
“karikūpasaktucandanakalabhārāmāstathā kaperabhiṣekaḥ|$$aśucikapiḥ paṭakalahāviti daśa dṛṣṭā nṛpeṇa kṛkiṇā svapnāḥ||”
naiva cāntarābhavikaḥ kukṣiṃ bhittvā praviśati, api tu māturyonidvāreṇa|
ata eva yamalayoryaḥ paścāt prajāyate sa jyāyānucyate, yaḥ pūrvaṃ sa kanīyāniti|
dharmasūtravibhāṣyaṃ kathaṃ nīyate－
“vāraṇa tvamupagamya pāṇḍaraṃ ṣaḍviṣāṇaruciraṃ catuṣkramam |
mātṛgarbhaśayanaṃ viśeṣasamprajānan ṛṣirāśramaṃ yathā”||( ) iti?
netadavaśyanetavyam|
na hyetat sūtram, na vinayaḥ, nābhidharmaḥ; kāvyametat|
kavīnāṃ ca kāvyaṃ samāyojayatāṃ kecid bhāvāḥ samāropitā gacchanti|
athavā－ netavyameva |
yathā asya mātā svapne taṃ praviśantamadrākṣīt,
tathā so’pi gāthāmakārṣīditi|
rūpāvacaro’pyantarābhavaḥ sampūrṇapramāṇaḥ
savastraśca prādurbhavati;
apatrāpyotsadatvāt
bodhisattvasya savastraḥ|
śuklāyāśca bhikṣuṇyāḥ praṇidhānavaśād
yāvantameva pariveṣṭitā nirdagdhā|
anyo nagnaḥ; kāmadhātoranapatrāpyotsadatvāt||
atha ko’yaṃ pūrvakālabhavo nāma?
sa punar maraṇāt pūrva upapattikṣaṇāt paraḥ||13||
bhavo hi nāmaviśeṣeṇa pañcopādanaskandhāḥ|
sa eva caturdhā bhidyate－
antarābhavo yathoktaḥ,
upapattibhavo pratisandhikṣaṇa eva,
tasmāt pareṇa maraṇakṣaṇaṃ paryudasyānyaḥ sarvo bhavaḥ pūrvakālabhavaḥ,
caramakṣaṇo maraṇabhavaḥ,
yata ūrdhvamantarābhavo bhavati
rūpiṣu cet sattveṣūpapadyate||13||
sa cāyamantarābhavaḥ－
sajātiśuddhadivyākṣidṛśyaḥ,
samānajātīyairevāntarābhavairdṛśyate|
yeṣāṃ divyaṃ cakṣuḥ suviśuddhamabhijñāmayaṃ ta enaṃ paśyanti|
upapatticakṣuṣā tu na dṛśyate;
atyarthamacchatvāt|
devāntarābhavikaḥ sarvān paśyati |
manuṣyapretatiryagnārakāntarābhavikāḥ pūrvaṃ pūrvamapāsyetyapare|
karmarddhivegavān|
ṛddhiḥ = ākāśagamanam,
karmaṇā ṛddhiḥ karmarddhiḥ,
tasyā vegaḥ karmarddhivegaḥ = śīghratā, sosyāstīti karmarddhivegavān|
yenāsau na śakyo buddhair api pratibandhum;
karmaṇo’sya balīyatvāt|
sakalākṣaḥ,
samagrapañcedriyaḥ|
apratighavān,
pratighātaḥ = pratighaḥ, so’syāstīti pratighavān, na pratighavānapratigavān| vajrādibhir apy anivāryatvāt|
tathā hi－ pradīptāyaḥpiṇḍabhede tanmadhyasambhūtaḥ krimirupalabdhaḥ śrūyate|
yasyāṃ ca gatau sa utpatsyamānastasyāḥ sarvathā－
anivartyaḥ,
na hi kadācin manuṣyāntarābhavo’ntardhāya devāntarābhavo bhavati, anyo vā|
niyatamanena－ yāmeva gatimadhikṛtyābhinirvṛttastasyāmevopapattavyam, nānyasyāmiti|
kiṃ punarantarābhavo’pi kāmāvacaraḥ kavalīkāramāhāraṃ bhuṅkte? omityāha|
na tvaudārikam, kiṃ tarhi?
sa gandhabhuk||14||
ata eva ‘gandharvaḥ’ ityucyate,
dhātūnām anekārthatvāt|
hnasvatvaṃ śakandhukarkandhuvat|
alpeśākhyastu durgandhāhāraḥ,
maheśākhyaḥ sugandhāhāraḥ|
kiyantaṃ kālamavatiṣṭhate?
1. nāsti niyama iti bhadantaḥ|
yāvadupapattisāmagrīṃ na labhate
nahi tasyāyuṣaḥ pṛthagevākṣepaḥ,
ekanikāyasabhāgatvāt|
itarathā hi tasyāyuṣaḥ kṣayān maraṇabhavaḥ prasajyeta|
yadyāsumeroḥ sthalaṃ māṃsasya syāt
tat sarvaṃ varṣāsu krimīṇāṃ pūryeta,
kimidānīṃ tatpratīkṣā eva teṣāmantarābhavā āsan,
kuto vā tadā tebhyo gatā iti vaktavyam?
naitadāgataṃ sūtre śāstre vā |
evaṃ tu yujyate－
gandharasābhigṛddhānāmalpāyuṣāṃ jantūnāmanto nāsti|
te taṃ gandhaṃ ghrātvā gandharasābhigṛddhāḥ
kālaṃ kurvantaḥ kriminikāyasabhāgotpādakaṃ karma vibodhya
tayā tṛṣṇayā krimiṣūpajāyanta iti |
atha vā－ nūnaṃ tatpratyayapracura eva kāle tatsaṃvarttanīyāni karmāṇi
vipākābhinirvṛttau vṛttiṃ labhante, nānyatra|
tathā hi cakravarttisaṃvarttanīye karmaṇi
aśītivarṣasahasrāyuṣi prajāyāṃ bahutarāyuṣi vā
cakravarttino jāyante, nānyasyām|
ata eva coktaṃ bhagavatā－ “acintyaḥ sattvānāṃ karmavipākaḥ”( ) iti |
2.saptāhaṃ tiṣṭhatīti bhadantavasumitraḥ |
yadi tāvatā sāmagrīṃ na labhante
tatraiva punaścyutvā jāyante|
3.saptāhānītyapare|
4.alpaṃ kālamiti vaibhāṣikāḥ |
sa hi sambhavaiṣitvāt sandhāvagatvā sandhiṃ badhnātīti yathātvasamagrāḥ pratyayā bhavanti |
niyataṃ cānena－ tasmin deśe tasyāṃ jātau janitavyaṃ bhavati,
tadā karmāṇyeva pratyayānāṃ sāmagrīmāvahanti|
athāniyataṃ tato’nytra deśe tasyāṃ jātau jāyate sadṛṣyāmiti| 5.apare
tadyathā－ gavāmūṣmasu maithunasya prācuryam,
śaradi śunām, ṛkṣāṇāṃ hemante, vasante cāśvānām|
gavayaśṛgālakharatarakṣāṇāṃ punaḥ kālo nāstīti
yenānyatra kāle goṣūpapattavyaṃ sa gavayeṣūpapadyate,
yena śvasu sa śṛgāleṣu,
yenāśveṣu sa gardabheṣu,
yena ṛkṣeṣu sa tarakṣeṣūpapadyata iti|
na tvasya nikāyasabhāgāntarābhavo
nānyatra nikāyasabhāge śakyamutpattum
ekakarmākṣepāditi vaktavyametat||14||
sa khalveṣa gatideśasamprāptyarthaṃ prādurbhūto’ntarābhavaḥ－
viparyastamatiryāti gatideśaṃ riraṃsayā|
sa hi karmaprabhāvasambhūtena cakṣuṣā
sūdūrastho’pi svamupapattideśaṃ prekṣate|
tatrāsya pitrostāṃ vipratipattiṃ dṛṣṭvā
puṃsaḥ sataḥ pauṃsno rāga utpadyate mātari,
striyāḥ satyāḥ straiṇo raga utpadyate pitari|
viparyayāt pratighaḥ|
evaṃ paṭhyate prajñaptau－
“gandharvasya tasmin samaye dvayościttayor anyatarānyataraccittaṃ sammukhībhūtaṃ
bhavatyanunayasahagataṃ vā
pratighasahagataṃ vā” ( ) iti|
sa tābhyāṃ viparyasto
rantukāmatayā taṃ deśamāśliṣya
tāmavasthāmātmanyadhimucyate|
tasmiś cāśucau garbhasthānasamprāpte
jātaharṣo’bhiniviśate|
tato’sya skandhā ghanībhavanti,
antarābhavaskandhāś cāntardhīyante
ity upapanno bhavati|
sa cet pumān bhavati
māturdakṣiṇakukṣimāśritya pṛṣṭhābhimukha utkuṭukaḥ sambhavati;
atha strī
tato vāmakukṣimāśrityodarābhimukhī,
athedānīṃ napuṃsakaṃ tad yena rāgeṇāśliṣṭaṃ tathā tiṣṭhati|
na cāstyantarābhavo vyantaraḥ;
sakalendriyatvāt|
ataḥ strībhūtaḥ puruṣabhūto vā’nupraviśya yathāsthānaṃ tiṣṭhati
paścāt garbha āpyāyamāno napuṃsakaṃ bhavatīti |
idaṃ vicāryate－
kimasya śukraśoṇitamahābhūtānyevendriyāśrayabhāvamāpadyante
karmavaśād, āhosvit bhūtāntarāṇyeva karmabhirjāyante tānyupaśrityeti?
tānyevetyeke|
anindriyaṃ hi śukraśoṇitamantarābhavena sārdhaṃ nirudhyate,
sendriyaṃ prāduḥbhavati|
bījāṅkuranirodhotpādanyāyena yat
tat kalalam ity ākhyāyate|
evaṃ ca kṛtvā sūtrapadaṃ sūtre sunītaṃ bhavati－
“mātāpitraśucikalalasambhūtasya” ( ) iti |
tathā “dīrgharātraṃ yuṣmābhirbhikṣavaḥ kaṭasiḥ saṃvarddhitā rudhirabindurupāttaḥ” ( ) iti|
bhūtāntarāṇyevetyapare |
tadyathā parṇakrimeḥ|
aśucisanniśrayotpattyabhisandhivacanāt
tu kalalasya sūtrāvirodha iti|
evaṃ tāvadaṇḍajāṃ ca yoniṃ pratipadyate|
anyatra tu yathā yogaṃ vaktavyam ity āhuḥ|
tatra cāyaṃ yogo dṛśyate－
gandhasthānābhikāmo’nyaḥ,
saṃsvedajāṃ yoniṃ pratipadyamāna
upapattisthānaṃ gandhābhilāṣāt gacchaty
amedhyaṃ, medhyaṃ vā
yathākramam|
upapādukāṃ tu yoniṃ prapadyamānaḥ sthānābhilāṣāt|
kathaṃ narakeṣu sthānābhilāṣaḥ?
viparyastabuddhitvāt|
sa hi śītavātavarṣābhiṣekair ātmānaṃ bādhyamānaṃ paśyati,
narakeṣu cāgniṃ dīpyamānam|
tatra uṣṇābhilāṣād dhāvati|
punastaptavātātapāgnisantāpairātmānaṃ bādhyamānamanupaśyan
śaityaṃ ca narakeṣu śītābhilāṣād dhāvati|
yadavasthastadupapattisaṃvarttanīyaṃ karmākārṣīt,
tadavastha ātmānaṃ tāṃśca sattvān paśyan dhāvatīti
pūrvācāryāḥ|
tatra punardevāntarābhava
ūrdhvaṃ gacchaty āsanād ivottiṣṭhan
manuṣyatiryakpretānāṃ manuṣyādivat|
ūrdhvapādastu nārakaḥ||15||
“te vai patanti narakādūrdhvapādā avāṅkamukhāḥ|
ṛṣīṇāmativaktāraḥ saṃyatānāṃ tapasvinām||”
( )iti gāthābhidhānāt||15||
yaduktam－ “viparyastamatiryāti” iti,
kimavaśyaṃ sarvo’ntarābhavastathā mātuḥ kukṣimavakrāmati?
netyāha|
kiṃ tarhi? catasro garbhāvakrāntayaḥ sūtra uktāḥ |
katamāścatasraḥ?
samprajānan viśatyekaḥ,
tiṣṭhati niṣkrāmati vā samprajānan|
tiṣṭatyaparaḥ,
samprajānanniti varttate| praviśatyapītyapiśabdāt|
340 aparaḥ| niṣkrāmaty api,
samprajānan praviśati tiṣṭhatyapi |
sarvāṇi mūḍho’nyaḥ,
kaścit punaḥ sarvāṇy evāsamprajānan karoti praviśatyasamprajānan tiṣṭhati niṣkrāmaty api |
etāścatasro garbhāvakrāntayaḥ pratilomaṃ nirdiṣṭāḥ ślokabandhānuguṇyataḥ|
nityamaṇḍajaḥ||16||
aṇḍajaḥ sattvo nityaṃ mūḍha eva sarvāṇi karoti|
katham aṇḍājjāto garbhaṃ praviśati?
yo’pi janiṣyate so’py aṇḍajaḥ|
atha vā bhāvinyāpi saṃjñayā nirdeśaḥ kriyate|
tadyathā－ “saṃskṛtamabhisaṃskaroti” ( ) iti sūtre,
odanaṃ pacatīti saktuṃ pinaṣṭīti loke |
tasmānnaiṣa doṣaḥ|
kathaṃ punar asamprajānan mātuḥ kukṣiṃ praviśati yāvan niṣkrāmati, kathaṃ vā samprajānan?
alpeśākhyasya tāvat sattvasya mātuḥ kukṣiṃ praviśataḥ evaṃ
viparītau saṃjñādhibhokṣau pravarttete－
vāto vāti, devo varṣati,
śītaṃ durdinaṃ, mahato vā janakāyasya kolāhalam,
hanta tṛṇagahaṇam vā praviśāmi vanagahanaṃ vā, parṇakuṭīṃ vā,
vṛkṣamūlaṃ vā copasarpāmi kuḍyamūlaṃ veti,
tiṣṭhato’pyeṣu tiṣṭhāmīti
niṣkrāmato’pyebhyo niryāmīti|
maheśākhyasya tu sattvasya－
ārāmaṃ vā praviśāmy udyānaṃ ca,
prasādaṃ vā’bhirohāmi kūṭāgāraṃ vā, paryaṅkaṃ veti,
tathā tiṣṭhāmi niryāmīti|
evaṃ tāvad asamprajānan praviśati yāvan niṣkrāmati|
samprajānaṃstu samyak prajānāti－
mātuḥ kukṣiṃ praviśāmi, atraiva tiṣṭhāmi, ata eva niryāmīti|
nāsya viparītau saṃjñādhimokṣau pravarttete ||16||
atra punar apadiśyate－
garbhāvakrāntayastisraś cakravarttisvayambhuvām|
cakravarttinaśca svayambhuvośca pratyekabuddhasambuddhayośca|
yathākramamityante vakṣyati|
tatra prathamā cakravarttinaḥ|
sa hi praviśaty eva samprajānan
na tiṣṭhati nāpi niṣkrāmati|
pratyekabuddhas tiṣṭhaty api|
buddho niṣkrāmaty api|
atrāpi bhāvinyā saṃjñayā nirdeśaḥ|
karmajñānobhayeṣāṃ vā viśadatvād yathākramam||17||
viśadakarmaṇāmudārapuṇyakriyāṇāṃ prathamā |
viśadajñānānāṃ bāhuśrutyakṛtapravicayānāṃ dvitīyā|
viśadapuṇyakarmajñānānāṃ tṛtīyā|
ta eva tvete cakravarttyādaya evambhūtā yujyante yathākramam|
śeṣāṇāṃ caturthīti siddhaṃ bhavati ||17||
atredānīṃ bāhyakā ātmavādaṃ parigṛhyot tiṣṭhante－
yadi sattvo lokāntaraṃ sañcaratīti pratijñāyate siddha ātmā bhavatīti?
sa eṣa pratiṣidhyate－
nātmāsti,
kīdṛśa ātmā?
ya imān nikṣipaty anyāṃś ca skandhān pratisandadhātīti parikalpyate,
sa tādṛśo nāstyantarvyāpārapuruṣaḥ|
missing
evaṃ tūktaṃ bhagavatā－ “asti karmāsti vipākaḥ,
kārakas tu nopalabhyate
ya imāṃś ca skandhān nikṣipati anyāṃś ca skandhān pratisandadhāty
anyatra dharmasaṃketāt|
tatrāyaṃ dharmasaṃketo
yadutāsmin satīdaṃ bhavatīti
vistareṇa pratītyasamutpādaḥ” ( )|
kīdṛśastarhyātmā na pratiṣidhyate?
skandhamātraṃ tu,
yadi tu skandhamātramevātmeti upacaryate,
tasyāpratiṣedhaḥ|
evaṃ tarhi skandhā eva lokāntaraṃ sañcarantīti prāptam,
skandhamātraṃ tu nātra sañcaratīti|
kleśakarmābhisaṃskṛtam|
antarābhavasantatyā kukṣimeti pradīpavat||18||
kṣaṇikā hi skandhāḥ, teṣā sañcarituṃ nāsti śaktiḥ|
kleśaistu paribhāvitaṃ karmabhiś ca kleśamātram antarābhavasaṃjñikayā santatyā mātuḥ kukṣimāyāti|
tadyathā－ pradīpaḥ kṣaṇiko’pi santatyā deśāntaramiti nāstyeṣa doṣaḥ|
tasmāt siddhametad－ satyapyātmani kleśakarmābhisaṃskṛtaḥ skandhānāṃ santāno mātuḥ sukṣimāpadyata iti||18||
sa punaḥ－
yathākṣepaṃ kramād vṛddhaḥ santānaḥ kleśakarmabhiḥ|
paralokaṃ punaryāti,
na hi sarvasya skandhasantānasyākṣepastulyo bhavati;
āyuṣyasya karmaṇo bhedāt|
ato yasya yāvānākṣepastasya tāvatī vṛddhiḥ krameṇa bhavati|
kena krameṇa?
“kalalṃ prathamaṃ bhavati kalalājjāyate’rbudaḥ|
arbudājjāyate peśī peśīto jāyate ghanaḥ||
ghanāt praśākhā jāyante keśaromanakhādayaḥ|
indriyāṇi ca rūpīṇi vyañjanānyanupūrvaśaḥ||( )
ityāryāḥ|
etāḥ pañca garbhāvasthāḥ
kalalārvudapeśīghanapraśākhāvasthāḥ|
第343.344頁對的書上沒有，所以沒法校對，用藍色標岀$$tasya khalu kālāntareṇa pariṣākaprāptasya garbhaśalyasyābhyantarāt
karmaviṣākajā
vāyavo vānti ye taṃ garbhaśalyaṃ samparivarttaya mātuḥ bhimukhamavasthāpayanti|
sa krūrapurīpapiṇḍa ivātimmatraṃ sthānāt samparivarttayate|
yadi punaḥ kadācin māturāhāravihārakriyāpacāreṇa ca pūrvakarmāparādhena garbha eva vyāpādaṃ prāpnoti
tat enaṃ tajjñāḥ striyaḥ kumārabhṛtyakā vā
sukhoṣṇena sarpistailena supiṣṭena
śālmalīkalkenānyena vā hastamabhyajya
tīkṣṇaṃ tanukaṃ cātra śastrakamupanibadhya
tasmin varcaskūpa ivogradurgandhāndhakārasamalapalvale
subahukrimikulasahasrāvāse
nityasrāviṇi satatapratikriye śukraśoṇitalasikāmalasubahukrimikulasahasrāvāse nityasrāviṇi satatapratikriye śukraśoṇitalasikāmalasaṃklinnachathitapicchile parabhavībhatsadarśane chidratanucarmāvacchādite
ūrvakarmavipākaje tasmin kāyanāḍīvrrṇe istaṃ praveśyāṅgamaṅgaṃ nikṛtyādhyāharanti |
sa cāpyaparaparyāyavedanīyena karmaṇā pūrvakeṇa kāmapi gatiṃ tīyate|
atha punaḥ svasti prajāyate
tat enaṃmātā putrābhilāṣiṇī tatparicārikā vā striyaḥ sadyojātakaṃ taruṇabraṇāyamānātmānaṃ śastrakṣārāyamāṇasaṃsparśābhyāṃpāṇibhyāṃ vā striyaḥ sadyojātakaṃ taruṇavraṇāyamānātmānaṃ śastrakṣārāyamāṇasaṃsparśābhyāṃ pāṇibhyāṃ parigṛhya snāpayanti
stanyena sarpiṣā vāpyāyayanti audārikaṃ cāhāramāhartuṃ krageṇābhyāsayanti |
tasya vṛddheranvayādindriyāṇāṃ paripākāt punarapi kleśāḥ samudācaranti karmaṇi bopacayaṃ gacchanti|
sa taiḥ kāyasya bhedādantarabhavasantatyā pūrvavat paralokaṃ punaryāti|
ityanādibhavacaktakam||19||
etena prakāreṇa kleśakarmahetukaṃ janma taddhetukāni punaḥ kleśakarmāṇi temyaḥ punarjanmety
anādibhavacakrakaṃ veditavyam|
ādau hi parikalpyamāne tasyāhetukatvameteṣu sajyeta |
sati cāsyāhetukatve sarvamevedamahetukaṃ prāduḥsyāt|
dṛṣṭaṃ cāṅkurādiṣu bījādīnāṃ
sāmarthyaṃ deśakālapratiniyamād
agnyādīnāṃ vā pākajādipviti tāsti nirhetukaḥ prādurbhāvaḥ|
nityakāraṇāstitvavādaḥ prāgeva paryudastaḥ|
tasmānnāstyeva saṃsārasyādiḥ|
antastu hetukṣayād yuktaḥ|
hetvadhīnatvājjanmano bījakṣayādivāṅkurasyeti||19||
ya eṣa skandhasantāno janmatrayāvastha upadiṣṭaḥ
sa pratītyasamutpādo dṛādaśāṅgastrikāṇḍakaḥ|
tatra dvādaśāṅgāni avidyā saṃskārāḥ vijñānam nāmarūpam ṣaḍāyatanam sparśaḥ vedanā tṛṣṇā upādānam bhavaḥ jātiḥ jarāmaraṇaṃ ca |
trīṇi kāṇḍāni pūrvāparāntamadhyānyatītānāgatapraātyutpannāni janmāni|
kathameṣu trikāṇḍeṣu dvādaśāṅgāni vyavsthāpyante
pūrvāparāntayordve dve madhye’ṣṭau
avidyā saṃskārāśca pūrvānte jātirjarāmaraṇaṃ cāparānte|
śeṣāṇyaṣṭau madhye|
kiṃ punaretānyaṣṭāṅgāni sarvasyā jātau bhavanti netyāha |
kasya tarhi paripūriṇaḥ||20||
paripūro’syāstīti
paripūrī ya etāni sarvāṇyevāvasthāntaarāṇi spṛśati so’tra pudgalo’bhipretaḥ na tu yo’ntarāla eva mriyate |$$nāpi rūpārūpyāvacarāḥ|
tathā hi mahānidānaparyāyasūtre kāmāvacara eva pudgalo nirdiṣṭaḥ
vijñānaṃ cedānanda mātuḥ kurkṣiṃ nāvakrāmet iti vacanāt|
yadā tu dvividhaḥ pratītyasamutpāda ucyate－
paurvāntikaśca, aparāntikaśceti;
tadā saptāṅgāni paurvāntiko yāvadvedanāntaḥ,
pañcāparāntikaḥ;
saphalahetukayoḥ pūrvāparāntayorgrahaṇāt||20||
atha ka ime’vidyādayaḥ?
pūrvakleśā daśā’vidyā,
yā pūrvake janmani kleśāvasthā, sehāvidyetyucyate;
sāhacaryāt,
tadvaśena teṣāṃ samudācārācca|
rājāgamanavacane tadanuyātṛkāgamanasiddhavat|
saṃskārāḥ pūrvakarmaṇaḥ|
‘daśa’ iti varttate |
pūrvajanmanyeva yā puṇyādikarmāvasthā seha saṃskārā ityucyante, yasya karmaṇa iha vipākaḥ|
sandhiskandhāstu vijñānam,
mātuḥ kukṣau pratisandhikṣaṇe pañca skandhā vijñānam|
nāmarupamataḥ param||21||$$prāk ṣaḍāyatanotpādāt,
sandhicittāt pareṇa yāvat ṣaḍāyatanaṃ notpadyate
sā’vasthā nāmarūpaṃ tāvat ṣaḍāyatanamityucyate|
prākcaturāyatanotpādāditi vaktavye
ṣaḍāyatanavacanaṃ tadā tadvyavasthāpanāt||21||
tatpūrvaṃ trikasaṅgamāt|
utpanne ṣaḍāyatane sāvasthā tāvat ṣaḍāyatanamityucyate
yāvadindriya－viṣaya－vijñānatrikasannipātaḥ|
sparśaḥ prāk sukhadūḥkhādikāraṇajñānaśaktitaḥ||22||
trayāṇāṃ sannipātāt sparśo bhavati|
sa yāvadvedanātrayakāraṇaparicchedena bhavati
sā’vasthā sparśa ityucyate||22||
paricchedasāmarthye sati－
vittiḥ prāṅmaithunāt,
vedanāvasthā yāvanmaithunarāgo na samudācarati|
tṛṣṇā bhogamaithunarāgiṇaḥ|
kāmaguṇamaithunarāgasamudācārāvasthā tṛṣṇetyucyate,
yāvanna tadviṣayaparyeṣṭimāpadyate|
upādānaṃ tu bhogānāṃ prāptaye paridhāvataḥ ||23||
yasyāmavasthāyāṃ viṣayaprāptaye paryeṣṭimāpannaḥ sarvato dhāvati,
asāvavasthā upādānamityucyate||23||
tathā ca paridhāvan－
sa bhaviṣyadbhavaphalaṃ kurute karma tad bhavaḥ|
sa viṣayāṇāṃ prāptihetoḥ paridhāvan paunarbhavikaṃ karmopacinoti so’sya bhavaḥ |
tena hi karmaṇā punaritaḥ pracyutasyāyatyāṃ pratisandhir bhavati |
yo’sau pratisandhiḥ punarjātiḥ
yadeveha vijñānāṅgaṃ tadevāsyānyatra janmani jātiḥ|
tat ūrdhvam－ jarāmaraṇamā vidaḥ||24||
jāteḥ pareṇa yāvadvedanāvasthā jarāmaraṇam|
yānyeveha catvāryaṅgāni－ nāmarūpaṣaḍāyatanasparśavedanāḥ, tānyevānyatra jarāmaraṇam
ity etāni dvādaśāṅgāni ||24||
sa caiva pratītyamutpādaścaturvidha ucyate－
kṣaṇikaḥ, prākarṣikaḥ, sāmbandhikaḥ, āvasthikaśca|
kathaṃ kṣaṇikaḥ?
ekasmin khalvapi kṣaṇe dvādaśāṅgāni bhavanti|
tadyathā－ lobhavaśena prāṇinaṃ jīvitād vyaparopayet,
yo mohaḥ sā’vidyā,
yā cetanā te saṃskārāḥ,
vastuprativijñaptirvijñānam,
vijñānasahabhuvaścatvāraḥ skandhā nāmarūpam,
nāmarūpe vyavasthāpitāni indriyāṇi ṣaḍāyatanam|
ṣaḍāyatanābhinipātaḥ sparśaḥ,
sparśānubhavanaṃ vedanā,
yo lobhaḥ sa tṛṣṇā
tatsamprayuktāni paryavasthānāni upādānam,
tatsamutthitaṃ kāyavākkarma bhavaḥ,
teṣāṃ dharmāṇāmunmajjanaṃ jātiḥ,
paripāko jarā,
bhaṅgo maraṇamiti|
punarāhuḥ－ kṣaṇikaḥ sāmbandhikaśca yathā prakaraṇeṣu－
“pratītyasamutpādaḥ katamaḥ? sarve saṃskṛtā dharmāḥ” iti
āvasthiko dvādaśa pañcaskandhikā avasthā
nirantarajanmatrayasambaddhāḥ| sa eva prākarṣikaḥ|
eṣāṃ katamo’yamabhipreto bhagavataḥ?
āvasthikaḥ kileṣṭo’yaṃ
yadyaṅgamaṅgaṃ pañca skandhāḥ
kiṃ kāraṇamavidyādīneva dharmān kīrttayati sma?
prādhānyāttvaṅgakīrtanam|
avidyāpradhānāmavasthāmavidyāṃ jagāda
saṃskārapradhānāṃ saṃskārān
yāvaj jarāmaraṇam ity adoṣaḥ |
kiṃ punaḥ kāraṇaṃ sūtre dvādaśāṅga uktaḥ,
prakaraṇeṣvanyathā
“pratītyasamutpādaḥ katamaḥ? sarvḍe saṃskṛtā dharmāḥ” iti?
ābhiprāyikaḥ sūtre,
lākṣaṇiko’bhirdharme |
tathāvasthikaḥ kṣaṇikaḥ prākarṣikaḥ sāmbandhikaḥ sattvākhyo’sattvākhyaśceti bhedaḥ|
kimarthaṃ punaḥ sūtre sattvākhya eva?
pūrvāparāntamadhyeṣu sammohavinivṛttaye||25||
ata eva ca trikāṇḍaḥ|
tatra pūrvāntasammoho yata iyaṃ vicikitsā－
‘ko nvahamabhūvamatīte’dhvani,
āhosvinnābhūvaṃ kathaṃ nvahamabhūvam’ iti ||
aparāntasaṃmoho yat iyaṃ vicikitsā－
‘kiṃ nu bhaviṣyāmy anāgate’dhvani’ iti vistaraḥ|
madhyasaṃmoho yata iyaṃ vicikitsā－
‘kiṃsvididaṃ ke santaḥ ke bhaviṣyāmaḥ’ iti|
etasya trividhasya sammohasya vyāvarttanārthaṃ
sattvākhya eva trikāṇḍaśca pratītyasamutpāda upadiṣṭaḥ sūtre,
yathākramamavidyā saṃskārāśca jātirjarāmaraṇaṃ ca vijñānaṃ yāvad bhavaśca ||
tathā hi sūtre evoktam－
“yataśca bhikṣavo bhikṣuṇā pratītyasamutpādaśca pratītyasamutpannāśca dharmā evaṃ yathābhūtaṃ samyak prajñayā dṛṣṭā bhavanti|
sa na pūrvānte pratisarati－
kiṃ nvahamabhūvamatīte’dhvani” iti vistaraḥ |
tṛṣṇopādānabhavā apyaparāntasammohavyāvartanārthamityapare|
tasyaiva hyete hetava iti ||25||
sa punareṣa dvādaśāṅgaḥ pratītyasamutpādastrisvabhāvo veditavyaḥ kleśakarmavastūni ||
tatra－ kleśāstrīṇi,
trīṇyaṅgāni kleśasvabhāvāni－ avidyātṛṣṇopādānāni|
dvayaṃ karma,
aṅgadvayaṃ karmasvabhāvam－ saṃskārāḥ bhavaśca|
sapta vastu,
saptāṅgāni vastusvabhāvāni－
vijñānanāmarūpaṣaḍāyatanasparśavedanājātijarāmaraṅāni; kleśakarmāśrayatvāt|
yathā ca vastu saptāṅgāni, phalaṃ tathā|
saptaivāṅgāni phalabhūtāni |
śeṣāṇi pañca hetubhūtāni;
karmakleśasvabhāvatvāt|
kiṃ punaḥ kāraṇaṃ madhye phalahetū viśālitau?
vastunaḥ pañcadhā bhedāt|
kleśasya ca dvidhā |
anāgate’dhvani phalaṃ saṃkṣiptaṃ dvidhā bhedāt|
atīte’dhvani hetuḥ saṃkṣiptaḥ; ekamukhakleśopadeśāditi|
phalahetvabhisaṃkṣepo dvayormadhyānumānataḥ||26||
madhyenaiva hi pūrvāntāparāntayorapi hetuphalavistaraḥ śakyo’numātumiti noktaḥ |
punaraparātmakaṃ hi yatnaṃ mā kāryamiti||26||
yadi khalu dvādaśāṅga eva pratītyasamutpādaḥ,
evaṃ satyavidyāyā anupadiṣṭahetukatvādādimān saṃsāraḥ prāpnoti, jarāmaraṇasya cānupadiṣṭaphalatvādantavān|
aṅgāntaraṃ vā punar upasaṅkhyātavyaṃ tasyāpy anyasmād ity anavasthāprasaṅgaḥ?
nopasaṅkhyātavyam;
yasmādupadarśito’tra bhagavatā－
kleśāt kleśaḥ kriyā caiva tato vastu tataḥ punaḥ|$$vastu kleśāśca jāyante bhavāṅgānāmayaṃ nayaḥ||27||
kleśāt kleśo jāyate－ tṛṣṇāyā upādānam|
kleśāt karma－ upādānād bhavaḥ, avidyāyāśca saṃskārāḥ |
karmavastu－ saṃskārebhyo vijñānam, bhavācca jātiḥ |
vastuno vastu－ vijñānānnāmarūpaṃ
yāvat sparśād vedanā, jāteśca jarāmaraṇam|
vastunaḥ kleśaḥ－ vedanāyāstṛṣṇeti|
yasmād eṣa nayo vyavasthito bhavāṅgānām,
tasmād avidyāpi kleśasvabhāvā vastunaḥ kleśādveti jñāpitaṃ bhavati|
vedanāvaśācca jarāmaraṇavastunaḥ punaḥ kleśo bhāvīti
nātra punaḥ kiñcidupasaṃkhyeyam;
“evamasya kevalasya mahato duḥkhaskandhasya samudayo bhavati” ( ) iti vacanāt|
anyathā hi kimasya sāmarthyaṃ syāt|
ayoniśomanaskārahetukā’vidyoktā sūtrāntare|
avidyāhetukaścāyoniśomanaskāraḥ|
sa cehāpyupādānāntarbhūtatvādukto bhavatīti apare|
kathamayoniśomanaskārasyopādāne’ntarbhāvaḥ?
yadi samprayogataḥ, tṛṣṇā’vidyayorapi tasyāntarbhāvaḥ prāpnoti|
satyapi cāntarbhāve kathamayoniśomanaskāro heturavidyāyā iti vijñāpitaṃ bhavati|
yadi hyantarbhāvenaiva hetuphalabhāvo vijñāyate,
tṛṣṇā’vidyayorapi tarhi tatrāntarbhāvādaṅgāntaratvaṃ śakyamakarttum|
anyaḥ punarāha－
ayoniśomanaskāro heturavidyāyā uktaḥ sūtrāntare|
sa cāpi sparśakāle nirdiṣṭaḥ－
“cakṣuḥ pratītya rūpāṇi cotpadyate āvilo manaskāro mohajaḥ” iti|
vedanākāle cāvaśyamavidyayā bhavitavyam;
“avidyāsaṃsparśajaṃ veditaṃ pratītyotpannā tṛṣṇā”( ) iti sūtrāntarāt|?
tadevaṃ sparśakāle bhavann ayoniśomanaskāro vedanāsahavarttinyā avidyāyāḥ pratyayabhāvena siddha
iti nāsty ahetukatvam avidyāyāḥ|
na cāṅgāntaram upasaṅkhyeyam|
na cāpyanavasthāprasaṅgaḥ;
tasyāpyayoniśomanaskārasya punarmohajavacanādāvilo manaskāro mohaja iti|
tattarhy etad anyatroktam iha punar vaktavyam? na vaktavyam|
katham anucyamānaṃ gamyate? yuktitaḥ |
kayā yuktyā?
na hi niravidyā vedanā tṛṣṇāyāḥ pratyayībhavatyarhatām,
na cāviparītaḥ sparśaḥ kliṣṭāyā vedanāyāḥ,
na ca punar niravidyasyārhato viparītaḥ sparśaḥ ityanyā yuktyā|
atiprasaṅga evaṃ prāpnoti,
yāvad yuktyā sambhavati tāvad anuktaṃ gamyata
iti tasmān na bhavatyayaṃ parihāraḥ? acodyam eva tvetad|
avidyājarāmaraṇayoḥ pareṇāṅgāntarānabhidhānāt saṃsārasyādyantavattvaprasaṅgaḥ|
na cāparipūrṇo nirdeśa iti|
kiṃ kāraṇam? pravṛttisammūḍhebhyo vineyebhyaḥ
kathaṃ paralokādihalokaḥ, ihalokācca punaḥ paralokaḥ sambadhyata ity
etāvato’rthasyātra vivakṣitatvāt|
etasya cārthasya pūrvam evoktatvāt－
“pūrvāparantamadhyeṣu sammohavinivṛttaye” (abhi- ko- 3.25)
uktaṃ bhagavatā－ “pratītyasamutpādaṃ vo bhikṣavo deśayiṣyāmi pratītyasamutpannāṃśca dharmān” ( ) iti|
atha ka eṣāṃ viśeṣaḥ? śāstratastāvanna kaścit; ubhayaṃ hi sarve saṃskṛtā dharmā iti|
kathamidānīmanutpannā evānāgatāḥ pratītyasamutpannā ityucyante,
kathaṃ tāvadakṛtā evānāgatāḥ saṃskṛtā ucyante? ābhisaṃskārikayā cetanayā cetitatvāt|
anāsravāḥ katham te’pi cetitāḥ kuśalayā cetanayā prāptiṃ prati|
nirvāṇe’pi prasaṅgaḥ? tajjātīyatvāttu tatraivātideśaḥ|
yathā na ca tāvad rūpyate rūpaṃ cocyate tajjātīyatvādityadoṣaḥ||27||
sūtrābhiprāyastvayamucyate－
heturatra samutpādaḥ samutpannaṃ phalaṃ matam|
hetubhūtamaṅgaṃ pratītyasamutpādaḥ, samutpadyate’smāditi kṛtvā|
phalabhūtamaṅgaṃ pratītyasamutpannam|
evaṃ sarvāṇyaṅgānyubhayathā sidhyanti; hetuphalabhāvāt|
na caivaṃ satyavyavasthānaṃ bhavati, bhinnāpekṣatvāt|
yadapekṣya pratītyasamutpādo na tadevāpekṣya pratītyasamutpannam, hetuphalavat pitṛputravacca|
sthavirapūrṇāśaḥ kilāha－ syāt pratītyasamutpādo na pratītyasamutpannā dharmā iti |
catuṣkoṭikaḥ|
prathamā koṭiranāgatā dharmāḥ|
dvitīyā’rhataścaramāḥ|
tṛtīyā tadanye’tītapratyutpannā dharmāḥ|
caturthyasaṃskṛtā dharmā iti|
atra tu sautrāntikā vijñāpayanti－ kiṃ khalvetā iṣṭaya ucyante yā yasyeṣṭiḥ āhosvit sūtrārthaḥ? ityāha|
yadi sūtrārthaḥ? naiṣa sūtrārthaḥ|
kathaṃ kṛtvā? yattāvaduktam－ “āvasthika eṣa pratītyasamutpādo dvādaśa pañcaskandhikā avasthā dvādaśāṅgāni” iti|
etadutsūtram|
sūtre’nyathānirdeśād－ “avidyā katamā? yattat pūrvānte’jñānam” ( ) iti vistareṇa|
yacca nītārthaṃ na tat punarneyaṃ bhavatīti naiṣa sūtrārthaḥ|
na vai sarvaṃ nirdeśato nītārthaṃ bhavati|
yathāpradhānaṃ cāpi nardeśāḥ kriyante|
tadyathā hastipadopame－ “pṛthivīdhātuḥ katamaḥ?” ityadhikṛtyāha－ “keśā romāṇi ( ) iti|
santi ca tatrānye’pi rūpādayaḥ|
evamatrāpi yathāpradhānaṃ nirdeśaḥ syāt|
anupasaṃhāra eṣaḥ |
na hi tatra keśādayaḥ pṛthivīdhātunā nirdiśyante,
yata eṣāmaparipūrṇo nirdeśaḥ syād;
api tu keśādibhireva pṛthivīdhātuḥ nirdiśyate|
na ca keśādīnabhyatītyāpyasti pṛthivīdhāturiti sampūrṇa evāsya nirdeśaḥ|
evamihāpyavidyādīnāṃ paripūrṇa eva nirdeśaḥ, na sāvaśeṣaḥ|
nanu cābhyatītyāpi keśādīnaśrusiṅghāṇikādiṣvasti pṛthivīdhātuḥ|
so’pi nirdiṣṭa eveti|
yadvā “punaranyadapyasmin kāye khakkhaṭaṃ kharagatam” ( ) iti vacanāt bhavatu vā tathaivāvidyāvaśeṣaḥ,
yadi śakyate darśayitum, jātyantarasya tvavidyāyāṃ kiṃkṛtaḥ prakṣepaḥ|
yadyapi ca tāsvavasthāsu pañca skandhā vidyante,
yasya tu bhāvābhāvayoryasya bhāvābhāvaniyamaḥ tadevāṅgaṃ vyavasthāpayitum|
satyapi ca pañcaskandhake saṃskārā na bhavanti pañcaskandhahetukāḥ|
kiṃ tarhi? avidyāhetukā eva |
tathā puṇyāpuṇyāneñjyopagaṃ ca vijñānaṃ na bhavati, tṛṣṇopādānādayaśceti|
yathānirdeśa eva sūtrārthaḥ|
yadapyuktam－ “heturatra samutpādaḥ samutpannaṃ phalaṃ yāvaccatuṣkoṭikaḥ” iti|$$etadapyutsūtram? sūtre’nyathā nirdeśāt|$$“pratītyasamutpādaḥ katamaḥ? yadutāsmin satīdaṃ bhavati” iti vistareṅoktvā “iti yā’tra dharmatā dharmasthititā yāvadaviparyastatā ayamucyate pratītyasamutpādaḥ” iti|$$dharmajātiḥ dharmāṇāṃ śailiḥ|$$ato yeyaṃ dharmatā ya eṣa niyamaḥ|$$avidyāyāmeva satyāṃ saṃskārā bhavanti, , nānyathā|$$eṣa pratītyasamutpādo na hetureva |
yadapi catuṣkoṭikamuktam, tatra yadyanāgatāḥ dharmā na pratītyasamutpannāḥ,
sūtraṃ virudhyate－
“pratītyasamutpannā dharmāḥ katame? avidyā, yāvajjātirjarāmaraṇam|”
atha vā－ tayoranāgatādhvavyavasthānaṃ naiṣṭavyamiti trikāṇḍavyavasthā bhidyate|
‘asaṃskṛtaḥ pratītyasamutpādaḥ’ iti nikāyāntarīyāḥ|
“utpādādvā tathāgatānāmanutpādādvā tathāgatānāṃ sthitaiveyaṃ dharmatā” iti vacanāt|
tadetadabhiprāyavaśādevaṃ ca na caivam|
kathaṃ tāvadevam, kathaṃ vā naivam?
yadyayamabhiprāyaḥ－
utpādādvā tathāgatānāmanutpādādvā nityamavidyādīn pratītya saṃskārādīnāmutpādaḥ,
na kadācidapratītyānyadvā pratītyāto nitya iti; evametaditi pratigrāhyam|
athāyamabhiprāyaḥ－ pratītyasamutpādo nāma kiñcit bhāvāntaraṃ nityamastīti; naitadevamiti pratiṣeddhavyam|
kiṃ kāraṇam? utpādasya saṃskṛtalakṣaṇatvāt|
na ca nityaṃ bhāvāntaramanityasya lakṣaṇaṃ yujyate|
utpādaśca nāmotpatturbhavatīti ko’syāvidyādibhirabhisambandhaḥ, yatasteṣāṃ pratītyasamutpād ityucyeta|
padārthaścāsambandho bhavatīti, nityaśca nāma pratītyasamutpādaśceti|
atha pratītyasamutpād iti kaḥ padārthaḥ?
pratiḥ prāptyarthaḥ, etiḥ gatyarthaḥ|
upasargavaśena dhātvarthapariṇāmāt prāpyeti yo’rthaḥ so’rthaḥ pratītyeti|
yadi sattārthaḥ, samutpūrvaḥ prādurbhāvārthaḥ|
tena pratyayaṃ prāpya samudbhavaḥ pratītyasamutpādaḥ|
na yukta eva padārthaḥ|
kiṃ kāraṇam? ekasya hi kartturdvayoḥ kriyayoḥ pūrvakālāyāṃ kriyāyāṃ ktvāvidhirbhavati|
tadyathā－ snātvā bhuṅkta iti|
na cāsau pūrvamutpādāt kaścidasti, yaḥ purvaṃ pratītyottarakālamutpadyate|
na cāpyakartṛkā’sti kriyeti|
āha cātra－ “pratyeti pūrvamutpādād yadyasattvānna yujyate|
saha cet ktvā na siddho’tra pūrvakālavidhānataḥ”|| iti?
naiṣa doṣaḥ, idaṃ tāvadayaṃ praṣṭavya śābdikaḥ－
kimavastho dharmaḥ utpadyate varttamānaḥ, utāho’nāgata iti?
kiṃ cātaḥ? yadi varttamāna utpadyate, kathaṃ varttamāno yadi notpannaḥ|
utpannasya vā punarutpattāvanavasthāprasaṅgaḥ|
athānāgata utpadyate, kathamasataḥ kartṛtvaṃ siddhatyakartṛkā vā kriyeti?
ato yadavastha utpadyate tadavastha eva pratyeti|
kimavasthaścotpadyate? utpādābhimukho’nāgataḥ|
tadavastha eva pratyayaṃ pratyetītyucyate|
aniṣpannaṃ cedaṃ yaduta śābdikīyaṃ kartṛkriyā vyavasthānaṃ bhavatītyeṣa karttā, bhūtirityeṣā kriyā|
na cātra bhaviturarthāt bhūtimanyāṃ kriyāṃ paśyāmaḥ|
tasmādacchalaṃ vyavahāreṣu|
eṣa tu vākyārthaḥ－ ‘asmin satyasya bhāvaḥ, asyotpādādidamutpadyata iti yo’rthaḥ so’rthaḥ pratītyasamutpādaḥ’ iti |
āha cātra－ “asannutpadyate yadvat pratyetyapi tathā’tha san|
utpanna utpadyata ityaniṣṭhā’san purāpi vā||
360$$sahabhāve’pi ca ktvā’sti dīpaṃ prāpya tamo gatam|
āsyaṃ vyādāya śete vā, pañcāccet kiṃ na saṃvṛte||”
anye punarasya codyasya parihārārthamanyathā parikalpayanti－
pratirvīpsārthaḥ, itau sādhava ityāḥ = anavasthāyinaḥ, utpūrvaḥ padiḥ prādurbhāvārthaḥ; tāṃ tāṃ kāraṇasāmagrīṃ prati ityānāṃ samavāyenotpādaḥ pratītyasamutpāda iti|
eṣā tu kalpanā’traiva yujyate|
iha kathaṃ bhaviṣyati－ “cakṣuḥ pratītya rūpāṇi cotpadyate cakṣurvijñānam” ( ) iti||
kimarthaṃ punarbhagavān paryāyadvayamāha－
“asmin satīdaṃ bhavati, asyotpādādidamutpadyate’ iti? avadhāraṇārtham?
yathā’nyatrāha－ “avidyāyāṃ satyāṃ saṃskārā bhavanti nānyatrāvidyāyāḥ saṃskārāḥ” iti|
aṅgaparamparāṃ vā darśayitum－ asminnaṅge satīdaṃ bhavati, asya puraṅgasyotpādādidamutpadyata iti|
janmaparamparāṃ vā－ pūrvānte sati madhyānto bhavati, madhyāntasyotpādādaparānta utpadyata iti|
sākṣāt pāramparyeṇa ca pratyayabhāvaṃ darśayati－ kadāciddhi samanantaramavidyāyāḥ saṃskārā bhavanti, kadācit pāramparyeṇeti|
ahetunityahetuvādapratiṣedhārthamityapare|
nāsati hetau bhāvo bhavati, na cānutpattimato nityāt prakṛtipuruṣādikāt kiñcidutpadyata iti|
asyāṃ tu kalpanāyāṃ pūrvapadasya grahaṇamanarthakaṃ prāpnoti;
‘asyotpādādidamutpadyate’ ityanenaivobhavyavādapratiṣedhasiddheḥ|
santi tarhi kecid ye ātmani satyāśrayabhūte saṃskārādīnāṃ bhāvaṃ parikalpayanti,
avidyādīnāṃ cotpādāttadutpattim|
atasteṣāṃ kalpanāṃ paryudāsayitumidaṃ nirdhārayāmbabhūva－
“yasyaivotpādādyadutpadyate tasminneva sati tad bhavati, nānyasmin|
yaduta avidyāpratyayāḥ saṃskārāḥ, yāvadevamasya kevalasya mahato duḥkhaskandhasya samudayo bhavati” ( ) iti|
aprahīṇotpattijñāpanārthamityācāryāḥ|
avidyāyāmaprahīṇāyāṃ saṃskārā na prahīyante|
tasyā evotpādādutpadyanta iti vistaraḥ|
sthityutpattisandarśanārthamityapare|
yāvat kāraṇasrotastāvat kāryasroto bhavati|
kāraṇasyaiva cotpādāt kāryamutpadyata iti|
utpāde tvadhikṛte kaḥ prasaṅgaḥ sthitivacanasya bhinnakramaṃ ca bhagavān kimarthamācakṣīta prāk sthitiṃ paścādutpādam|
punarāha－ “asmin satīdaṃ bhavati” iti “kārye sati kāraṇasya vināśo bhavati” iti |
syānmatam－ ahetukaṃ tarhi kāryamutpadyata iti? ata āha－ nāhetukam; yasmādasyotpādādidamutpadyata iti|
eṣa cet sūtrārtho’bhaviṣyad, ‘asmin satīdaṃ na bhavati’ ityevāvakṣyat|
pūrvaṃ ca tāvat kāryasyotpādānevāvākṣyat, paścād ‘asmin satīdaṃ na bhavati’ iti|
evaṃ hi sādhuḥ kramo bhavati|
itarathā tu ‘pratītyasamutpādaḥ katamaḥ’ ityāderarthe kaḥ prakramo vināśavacanasya|
tasmānnaiṣa sūtrārthaḥ|
kathaṃ punaḥ “avidyāpratyayāḥ saṃskārā yāvat jātipratyayaṃ jarāmaraṇam” ( ) iti?
abhisambandhamātraṃ darśayiṣyāmaḥ|
bālo hi pratītyasamutpannaṃ saṃskāramātramidamiti
aprajānan ātmadṛṣṭyasmimānābhiniviṣṭa ātmanaḥ sukhārthamaduḥkhārthaṃ vā kāyādibhistrividhaṃ karmārabhate－ āyatisukhārthaṃ puṇyam, sukhāduḥkhāsukhārthamāniñjyam, aihikasukhārthamapuṇyam|
tasyāvidyāpratyayāḥ saṃskārāḥ karmākṣepavaśācca vijñānasantatistāṃ tāṃ gatiṃ gacchati; jvālāgamanayogenāntarābhavasambandhāt|
tadanyasaṃskārāpratyayaṃ vijñānam|
evaṃ ca kṛtvā tadupapannaṃ bhavati vijñānāṅganirdeśe－
“vijñānaṃ katamat? ṣaḍvijñānakāyāḥ” ( ) iti|
vijñānapūrvakaṃ punastasyāṃ tasyāṃ gatau nāmarūpaṃ jāyate pañcaskandhakaṃ kṛtsnajanmānugatam;
vibhaṅge, mahānidānaparyāye caivaṃ nirdeśāt－ “tathā nāmarūpaparipākāt krameṇa ṣaḍāyatanam|
tato viṣayasamprāptau satyāṃ vijñānasambhavaḥ” ( ) iti|
trayāṇāṃ sannipātaḥ sparśaḥ sukhādivedanīyaḥ|
tatastrividhā vedanā | tatastṛṣṇā－
duḥkhotpīḍitastsya sukhāyāṃ vedanāyāṃ kāmatṛṣṇā, sukhāyāmaduḥkhāsukhāyāṃ ca rūpatṛṣṇā,
aduḥkhāsukhāyāmārūpyatṛṣṇā|
tat iṣṭavedanātṛṣṇāyāḥ kāmādīnāmutpādanam|
tatra kāmāḥ pañca kāmaguṇāḥ|
dṛṣṭayo dvāṣaṣṭiryathā brahmajālasūtre|
śīlaṃ dauḥśīlyaviratiḥ|
vrataṃ kukkuragovratādīni| yathā ca nirgranthādīnāṃ nagno bhavatyacelaka iti vistaraḥ|
brāhmaṇa－ pāśupata－ parivrājakādīnāṃ ca daṇḍājina－bhasma－jaṭā－tridaṇḍamauṇḍyādisamādānam|
ātmavādaḥ punarātmabhāvaḥ|
ātmeti vādo’sminnityātmavādaḥ|
ātmadṛṣṭyasmimānāvityapare |
kathamanayorātmavādatvam? “ābhyāmātmā” ( ) iti vacanāt |
ātmano hyasattvādātmavādopādānamityucyate; prajñaptimātrakasyopādānāt|
yathoktam－ “ātmā ātmeti bhikṣavo bālo’śrutavān pṛthagjanaḥ prajñaptimanupatitaḥ, na tvatrātmā vā ātmīyaṃ vā” iti |
teṣāmupādānaṃ teṣu yaśchandarāgaḥ|
evaṃ hi bhagavatā sarvatrākhyātam－ “upādānaṃ katamat? yo’tra cchandarāgaḥ” ( ) iti |
upādānapratyayaṃ punaḥ paunarbhavikaṃ karmopacīyate| tad bhavaḥ|
“yadapyānanda, karmāyatyāṃ punarbhāvābhinirvartakamidamatra bhavasya” ( ) iti sūtrāt|
bhavapratyayaṃ punarvijñānākrāntiyogena |
anāgataṃ janma jātiḥ pañcaskandhikā|
jātau satyāṃ jarāmaraṇam|
yathā nirdiṣṭaṃ sūtre－ “evamasya kevalasya mahato duḥkhaskandhasya samudayo bhavati” ( ) iti |
kevalasyeti, ātmīyarahitasya |
mahato duḥkhaskandhasyeti, anādyantasya duḥkhasamūhasya|
samudayo bhavatīti prādurbhāvaḥ|
sa eva tu vaibhāṣikanyāyo yaḥ pūrvamuktaḥ||
athāvidyeti ko’rthaḥ? yā na vidyā |
cakṣurādiṣvapi prasaṅgaḥ? vidyāyā abhāvastarhi |
evaṃ sati na kiñcit syāt? nacaitad yuktam| tasmāt－
vidyāvipakṣo dharmo’nyo’vidyā’mitrānṛtādivat||28||
yathā mitraviparyayeṇa tadvipakṣaḥ, yaḥ kaścidamitro bhavati, na tu yaḥ kaścidanyo mitrāt, nāpi mitrābhāvaḥ |
ṛtaṃ cocyate satyam, tadvipakṣabhūtaṃ vākyamanṛtaṃ bhavati|
adharmārthākāryādayaśca dharmādipratidvandvibhūtāḥ|
evamavidyāpi vidyāyāḥ pratidvandvibhūtadharmāntaramiti draṣṭavyam||28||
kuta etat? pratyayabhāvenopadeśāt |
api ca－ saṃyojanādivacanāt,
saṃyojanaṃ bandhanamanuśaya ogho yogaścāvidyocyate sūtreṣu |
na cābhāvamātraṃ tathā bhavitumarhati| na cāpi cakṣurādayaḥ|
tasmād dharmāntaramevāvidyā|
yathā tarhi kubhāryā abhāryetyucyate, kuputraścāputraḥ, evamavidyā’pyastu
kuprajñā cenna darśanāt|
kutsitā hi prajñā kliṣṭā|
sā ca dṛṣṭisvabhāvā iti nāvidyā yujyate|
yā tarhi na dṛṣṭiḥ sā bhaviṣyati? sāpi bhavituṃ nārhati|
kiṃ kāraṇam? dṛṣṭestatsamprayuktatvāt,
avidyā cet prajñā’bhaviṣyanna dṛṣṭistayā yujyate samprāyokṣyata; dvayoḥ prajñādravyayorasamprayogāt|
itaśca－ prajñopakleśadeśanāt||29||
“rāgopakliṣṭaṃ cittaṃ nāvamucyate, avidyopakliṣṭā prajñā na viśudhyati” ( ) ityuktaṃ sūtre |
na ca saiva prajñā tasyāḥ prajñāyā upakleśo yukta iti |
yathā cittasyānyo bhinnajātīya upakleṣo rāgaḥ, evaṃ prajñāyā avidyā|
kiṃ punarevaṃ neṣyate?
kliṣṭayā prajñayā kuśalā prajñā vyavakīryamāṇā na viśudhyati, ato’sau tasyā upakleśa iti|
yadvāpi rāgopakliṣṭaṃ cittaṃ na vimucyate|
kiṃ tadavaśyaṃ rāgaparyavasthitaṃ bhavati|
upahataṃ tu tattathā rāgeṇa bhavati yanna vimucyate|
tāṃ bhāvanāṃ vyāvartayato vimucyate|
evamavidyopahatā kliṣṭā prajñā na śuddhyatītyavidyopahatāṃ parikalpayāmaḥ|
ko hi parikalpayan vāryate|
jātyantarameva tvavidyāṃ varṇayanti|
yo’pi manyate－ “sarvakleśā avidyā” iti, tasyāpyata eva vyudāsaḥ|
sarvakleśasvabhāvā hi satī saṃyojanādiṣu pṛthagnocyeta, dṛṣṭyā ca na samprayujyeta|
anyena vā kleśena dṛṣṭyādīnāṃ paramparāsamprayogāt cittamapi cāvidyopakliṣṭamevoktaṃ bhavet|
atha matam－ viśeṣaṇārthaṃ tathoktamiti?
prajñāyāmapi viśeṣaṇaṃ karttavyaṃ syāt|
bhavatvavidyā dharmāntaram, kastu tasyāḥ svabhāvaḥ?
satyavanna karmaphalānāmasamprakhyānam|
etaccaiva na jñāyate kimidamasamprakhyānaṃ nāmeti?
yadi yanna samprakhyānam?
samprakhyānābhāve’pi tathaiva doṣo yathā avidyāyām|
atha samprakhyānavipakṣabhūtaṃ dharmāntaram?
tadidaṃ tathaiva na jñāyate kiṃ taditi|
evañjātīyako’pi dharmāṇāṃ nirdeśo bhavati, tadyathā－
“cakṣuḥ katamat? yo rūpaprasādaścakṣurvijñānasyāśrayaḥ” ( ) iti||
asmīti sattvamayatā’vidhyeti bhadantadharmatrātaḥ|
kā punarasmimānādanyā mayatā? yā’sau sūtra uktā－
“so’hamevaṃ jñātvā evaṃ dṛṣṭvā sarvāsāṃ tṛṣṇānāṃ sarvāsāṃ dṛṣṭīnāṃ sarvāsāṃ mayatānāṃ sarveṣāmahaṅkāramamakārāsmimānābhiniveśānuśayānāṃ prahāṇāt parijñānānniśchāyo nirvṛtaḥ” ( ) iti|
astyeṣā mayatā, sā tviyamavidyeti kuta etat?
yata eṣā nānyaḥ kleśaḥ śakyate vaktum|
nanu cānyo māna eva syāt|
atra tu punarvicāryamāṇe bahu vaktavyaṃ jāyate |
tasmāt tiṣṭhatvetat||29||
atha nāmarūpamiti ko’rthaḥ? rūpaṃ vistareṇoktam|
nāma tvarūpiṇaḥ skandhāḥ,
kiṃ kāraṇam?
nāmendriyārthavaśenārtheṣu namatīti nāma|
katamasya nāmno vaśena?
yadidaṃ loke pratītaṃ teṣāṃ teṣāmarthānāṃ pratyāyakam－
gauḥ, aśvaḥ, rūpam, rasa ityevamādi|
etasya punaḥ kena nāmatvam?
teṣu teṣvartheṣu tasya nāmno namanāt|
iha nikṣipte kāya upapattyantare namanānnāmārūpiṇaḥ skandhā ityapare||
ṣaḍāyatanamuktam||
370$$sparśo vaktavyaḥ?
sparśāḥ ṣaṭ,
cakṣuḥsaṃsparśaḥ, yāvanmanaḥsaṃsparśa iti |
te punaḥ－ sannipātajāḥ|
trayāṇāṃ sannipātājjātā indriyārthavijñānānām|
yuktaṃ tāvat pañcānāmindriyāṇāmarthavijñānābhyāṃ sannipātaḥ; sahajatvāt|
mana-indriyasya punarniruddhasyānāgatavarttamānābhyāṃ dharmamanovijñānābhyāṃ kathaṃ sannipātaḥ?
ayameva teṣāṃ sannipāto yaḥ kāryakāraṇabhāvaḥ|
ekakāryārtho vā sannipātārthaḥ|
sarve ca te trayo’pi sparśotpattau praguṇā bhavantīti|
atra punarācāryāṇāṃ bhedaṃ gatā buddhayaḥ|
keciddhi sakṛnnipātameva sparśaṃ vyācakṣate|
sūtraṃ cātra jñāpakamānayanti－
“iti ya eṣāṃ trayāṇāṃ saṅgati sannipātaḥ samavāyaḥ sa sparśaḥ” ( ) iti|
kecit punaścittasamprayuktaṃ dharmāntarameva sparśaṃ vyācakṣate,
sūtraṃ cātra jñāpakamānayanti－
“ṣaṭṣaṭko dharmaparyāyaḥ katamaḥ? ṣaḍādhyātmikānyāyatanāni, ṣaḍ bāhyānyāyatanāni, ṣaḍ vijñānakāyāḥ, ṣaḍ sparśakāyāḥ, ṣaḍvedanākāyāḥ, ṣaṭ tṛṣṇākāyāḥ” ( ) iti|
atra hīndriyārthavijñānebhyaḥ sparśakāyāḥ pṛthag deśitāḥ|
tatra ye sannipātameva sparśamāhusta evaṃ parihāramāhuḥ－
na vai pṛthagnirdeśāt pṛthagbhāvo bhavati|
mā bhūddharmāyatanādvedanātṛṣṇayoḥ pṛthagbhāva iti|
naiṣa doṣaḥ; tudvyatiriktasyāpi dharmāyatanasya bhāvāt|
na caivaṃ sparśabhūtāt trayādanyat trayamasti,
yasya śeṣasyātra grahaṇaṃ syāt|
yadyapīndriyārthau syātāmavijñānakau,
na tu punarvijñānamanindriyārthakam|
tasmāttriṣu nirdiṣṭeṣu punaḥ sparśagrahaṇamanarthakaṃ prāpnoti|
na khalu sarve cakṣūrūpe sarvasya cakṣuvajñānasya kāraṇam,
nāpi sarvaṃ cakṣurvijñānaṃ pūrvayoścakṣūrūpayoḥ kāryam|
ato yeṣāṃ kāryakāraṇabhāvaste sparśabhāvena vyavasthitā ityeke|
ye punaḥ sannipātādanyaṃ sparśamāhuḥ,
ta etat sūtraṃ kathaṃ pariharanti－
“iti ya eṣāṃ trayāṇāṃ saṅgatiḥ sannipātaḥ samavāyaḥ sa sparśaḥ” iti?
na vā evaṃ paṭhanti | kiṃ tarhi? “saṅgate sannipātāt samavāyāt” iti paṭhanti|
372$$kāraṇe vā kāryopacāro’yamiti bruvanti|
atibahuvistaraprakāravisāriṇī tveṣā kathetyalaṃ prasaṅgena |
anyameva sparśaṃ varṇayantyābhidhārmikāḥ||
teṣāṃ punaḥ ṣaṇṇāṃ sparśanām－
pañca pratighasaṃsparśaḥ ṣaṣṭho’dhivacanāhvayaḥ||30||
cakṣuḥśrotraghrāṇajihvākāyasaṃsparśāḥ pañca pratighasaṃsparśa ityucyate; sapratighendriyāśrayatvāt|
manaḥsaṃsparśaḥ ṣaṣṭhaḥ so’dhivacanasparśa ityucyate|
kiṃ kāraṇam－ adhivacanamucyate nāma |
tatkilāsyādhikamālambanam, ato’dhivacanaṃ saṃsparśa iti|
yathoktam－ “cakṣurvijñānena nīlaṃ vijānāti no tu nīlam,
manovijñānena nīlaṃ vijānāti nīlamiti ca vijānāti” ( ) iti|
eka āśrayaprabhāvitaḥ, dvitīya ālambanaprabhāvitaḥ|
apare punarāhuḥ－ vacanamadhikṛtyārtheṣu manovijñānasya pravṛttiḥ, na pañcānām|
atastadevādhivacanam|
tena samprayuktaḥ sparśo’dhivacanasaṃsparśa iti|
eka āśrayaprabhāvitaḥ, dvitīyaḥ samprayogaprabhāvitaḥ||30||
punasta eva ṣaṭ sparśāstrayo bhavanti－
vidyāvidyetarasparśāḥ,
vidyāsaṃsparśaḥ, avidyāsaṃsparśaḥ, tābhyāṃ cānyo naivavidyānāvidyāsaṃsparśa iti|
ete punaryathākramaṃ veditavyāḥ－
amalakliṣṭaśeṣitāḥ|
anāsravaḥ sparśo vidyāsaṃsparśaḥ, kliṣṭo’vidyāsaṃsparśaḥ; vidyā’vidyābhyāṃ samprayuktatvāt|
śeṣo naivavidyānāvidyāsaṃsparśaḥ; ubhābhyāmasamprayogāt|
kaḥ puna śeṣaḥ? kuśalasāsravo’nivṛtāvyākṛtaśca|
punaravidyāsaṃsparśasyābhīkṣṇasamudācāriṇa ekadeśasya grahaṇād dvau sparśau bhavataḥ－
vyāpādānunayasparśau,
vyāpādānunayābhyāṃ samprayogāt|
punaḥ sarvasaṃgraheṇa－
sukhavedyādayastrayaḥ||31||
sukhavedanīyaḥ sparśaḥ, duḥkhavedanīyaḥ, aduḥkhāsukhavedanīyaśca; sukhavedanādihitatvāt|
atha vā－ vedyate tad, vedayituṃ vā śakyamiti vedanīyam| kiṃ tat? veditam|
sukhaṃ vedanīyamasminniti sukhavedanīyaḥ sparśo yatra sukhaṃ veditamasti|
evaṃ duḥkhāduḥkhāsukhavedanīyāvapi yojyau|
ta ete ṣoḍaśa sparśā bhavanti||31||
uktaḥ sparśaḥ||
vedanā vaktavyā |
tatra yaḥ pūrvaṃ ṣaḍvidhaḥ sparśa uktaḥ－
374$$tajjāḥ ṣaḍvedanāḥ,
cakṣuḥsaṃsparśajā vedanā,
śrotra－ghrāṇa－jihvā－kāya－manaḥsaṃsparśajā vedanāḥ|
tāsāṃ punaḥ－ pañca kāyikī caitasī parā|
cakṣuḥśrotraghrāṇajihvākāyasaṃsparśajāḥ pañca vedanāḥ kāyikī vedanetyucyate; rūpīndriyāśritatvāt|
manaḥsaṃsparśajā punarvedanā caitasikītyucyate; cittamātrāśritatvāt|
atha kiṃ sparśāduttarakālaṃ vedanā bhavati, āhosvit samānakālaṃ?
samānakālamiti vaibhāṣikāḥ; anyonyaṃ sahabhūhetutvāt|
kathaṃ sahotpannayorjanyajanakabhāvaḥ sidhyati?
kathaṃ ca na sidhyati? asāmarthyāt|
jāte hi dharme dharmasya nāsti sāmarthyaṃ pratijñā’viśiṣṭam?
yadeva hīdaṃ sahotpannayorjanyajanakabhāvo nāstīti tadevedaṃ jāte dharme dharmasya nāstīti|
anyonyajanakaprasaṅgāttarhi? iṣṭatvādadoṣaḥ |
iṣṭameva hi sahabhūhetoranyonyaphalatvam|
iṣṭamidam, sūtre tvaniṣṭaṃ sparśavedanayoranyonyaphalatvam;
“cakṣuḥsaṃsparśaṃ pratītya utpadyate cakṣuḥsaṃsparśajā vedanā,
na tu cakṣuḥsaṃsparśajāṃ vedanāṃ pratītyotpadyate cakṣuḥsaṃsparśaḥ” iti vacanāt|
janakadharmātikramāccāyuktam|
yo hi dharmo yasya dharmasya janakaḥ prasiddhaḥ, sa tasmāt bhinnakālaḥ prasiddhaḥ|
tadyathā－ pūrvaṃ bījaṃ paścādaṅkuraḥ, pūrvaṃ kṣīraṃ paścāddadhi, pūrvamabhighātaḥ paścācchabdaḥ, pūrvaṃ manaḥ paścāt manovijñānamityevamādi|
anyathā paramparāpekṣatvāt kāryakāraṇayoḥ sarvaṃ vā yugapadutpadyate, na vā kadācit; paścādviśeṣābhāvāt|
nahi na siddhaḥ kāryakāraṇayoḥ pūrvāparabhāvaḥ| sahabhāvo’pi tu na siddhaḥ|
tadyathā cakṣurvijñānādīnāṃ cakṣūrūpādibhirbhūtabhautikānāṃ ca tatrāpi pūrvamindriyārthau paścādvijñānam|
pūrvakācca bhūtabhautikasamudāyāduttara utpadyata itīṣyamāṇe kaḥ pratiṣedhaḥ|
yathā tarhi cchāyāṅkurayorevaṃ sparśavedanayopīti vaibhāṣikāḥ|
sparśāduttarakālaṃ vedanetyapare|
indriyārtho hi pūrvānto vijñānam|
so’sau trayāṇāṃ sannipātaḥ sparśaḥ, sparśapratyayāt paścādvedanā tṛtīye kṣaṇa iti|
evaṃ tarhi na sarvatra vijñāne vedanā prāpnoti, na ca sarvavijñānaṃ sparśaḥ?
nai doṣaḥ; pūrvasparśahetukā hyuttaratra sparśe vedanā, sarve ca sparśāḥ savedanakāḥ, sarvaṃ ca vijñānaṃ sparśa iti|
idam ayuktaṃ varttate|
kimatrāyuktam?
yaduta bhinnālambanayorapi sparśavedanayoḥ pūrvasparśahetukottaratra vedaneti|
376$$kathaṃ hi nāmānyajātīyālambanasparśasambhūtā vedanā’nyālambanā bhaviṣyati?
yena vā cittena samprayuktā tato bhinnālambeneti|
astu tarhi tasmin kāle sparśabhūtaṃ vijñānamavedanakam|
tasmācca yat pūrva vijñānaṃ savedanakaṃ tanna sparśaḥ, pratyayavaidhuryādityevaṃ sati ko doṣaḥ?
mahābhūmikaniyamo bhidyate－ “sarvatra citte daśamahābhūmikāḥ” ( ) iti|
kva caiṣa niyamaḥ siddhaḥ? śāstre|
sūtrapramāṇakā vayam, na śāstrapramāṇakāḥ|
uktaṃ hi bhagavatā－ “sūtrāntapratiśaraṇairbhavitavyam” ( ) iti|
na vā eva mahābhūmikārthaḥ－ sarvatra citte daśa mahābhūmikāḥ sambhavantīti|
kastarhi mahābhūmikārthaḥ? tisro bhūmayaḥ－
savitarkā savicārā bhūmiḥ, avitarkā vicāramātrā, avitarkā’vicārā bhūmiḥ|
punastisraḥ－ kuśalā bhūmiḥ, akuśalā, avyākṛtā bhūmiḥ|
punastisraḥ－ śaikṣī bhūmiḥ, aśaikṣī, naivaśaikṣīnāśaikṣī bhūmiḥ|
tadya etasyāṃ sarvasyāṃ bhūmau bhavanti te mahābhūmikāḥ,
ye kuśalāgāmeva bhūmau te kuśalamahābhūmikāḥ,
ye kliṣṭāyāmeva te kleśamahābhūmikāḥ|
te punaryathāsambhavaṃ paryāyeṇa, na tu sarve yugapadityapare|
akuśalamahābhūmikāstu pāṭhaprasaṅgenāsaṃhitāḥ idānīm|
pūrvaṃ na paṭhyante sma|
yadi tarhi sparśāduttarakālaṃ vedanā, sūtraṃ parihāryam－
“cakṣuḥ pratītya rūpāṇi cotpadyate cakṣurvijñānaṃ trayāṇāṃ sannipātaḥ sparśaḥ sahajātā vedanā saṃjñā cetanā” ( ) iti|
378$$sahajātā ityucyante, na sparśasahajātā iti kim atra parihāryam|
samanantare’pi cāyaṃ sahaśabdo dṛṣṭaḥ,
tadyathā－ “maitrīsahagataṃ smṛtisambodhyaṅgaṃ bhāvayati” ( ) ity ajñāpakametat|
yattarhi sūtra uktam－ “yā ca vedanā yā ca saṃjñā yā ca cetatā yacca vijñānaṃ saṃsṛṣṭā ime dharmā nāsaṃsṛṣṭāḥ” ityato nāsti vedanābhirasaṃsṛṣṭaṃ vijñānam?
sampradhāryaṃ tāvadetat－ ka eṣa saṃsṛṣṭārthaḥ?
tatra hi sūtra evamuktam－
“yadvedayate taccetayate, yaccetayate tatsamprajānīte, yatsamprajānīte tadvijānāti” iti|
tan na vijñāyate－ kiṃ tāvadayameṣāmālambananiyam uktaḥ, utāho kṣaṇaniyam iti|
āyurūṣmaṇo sahabhāvye saṃsṛṣṭavacanāt siddhaḥ kṣaṇaniyamaḥ|
yaccāpi sūtra uktam－ “trayāṇāṃ sannipātaḥ sparśaḥ” iti,
tat kathaṃ vijānaṃ cāsti, na ca trayāṇāṃ sannipāto na ca sparśa iti|
tasmādavaśyaṃ sarvatra vijñāne sparśaḥ, sparśasahajā ca vedanaiṣṭavyā|
alamatiprasaṅginyā kathayā|
prakṛtamevānukramyatām||
uktā samāsena caitasikī vedanā||
punaścāṣṭādaśavidhā sā manopavicārataḥ||32||
saiva caitasikī vedanā punar aṣṭādaśa manopavicāravyavasthānād aṣṭādaśadhā bhidyate|
punaḥ sandhikaraṇaṃ cātra draṣṭavyam|
aṣṭādaśa manopavicārāḥ katame?
ṣaṭ saumanasyopavicārāḥ, ṣaṭ daurmanasyopavicārāḥ, ṣaḍupekṣopavicārāḥ|
kathameṣāṃ vyavasthānam?
yadi svabhāvataḥ, trayo bhaviṣyanti－ saumanasyadaurmanasyopekṣāvicārāḥ|
atha samprayogataḥ, eko bhaviṣyati; sarveṣāṃ manaḥsamprayuktatvāt|
athālambanataḥ, ṣaḍ bhaviṣyanti; rūpādiṣaḍviṣayālambanatvāt?
tribhirapi sthāpanā|
teṣāṃ pañcadaśa rūpādyupavivārā asambhinnālambanāḥ; pratiniyatarūpādyālambanatvāt|
trayo dharmopavicārā ubhayathā|
manopavicārā iti ko’rthaḥ?
manaḥ kila pratītyaite saumanasyādayo viṣayānupavicarantīti|
viṣayeṣu va mana upavicārayantītyapare | vedanāvaśena manaso viṣayeṣu punaḥ punarvicāraṇāt|
380$$1. kasmāt kāyikī vedanā na manopavicāraḥ |
naiva hyasau mana evāśritā, nāpyupavicārikā, avikalpakatvādityayogaḥ?
2. tṛtīyadhyānasukhasya kasmānmanopavicāreṣvagrahaṇam|
āditaḥ kila kāmadhātau manobhūmikasukhendriyābhāvāt tatpratidvandvena duḥkhopavicārābhāvācceti?
3. yadi manobhūmikā evaite, yattarhi sūtra uktam－ “cakṣuṣā rūpāṇi dṛṣṭvā saumanasyasthānīyāni rūpāṇyupavicarantītyevamādiḥ, katham?
pañcavijñānakāyābhinirhṛtatvamabhisandhāyaitaduktam－ “manobhūmikāstvete|
tadyathā－ aśubhā cakṣurvijñānābhinirhṛtā ca manobhūmikā ca” iti|
api tu “dṛṣṭvā yāvat spṛṣṭvā” iti vacanāt acodyametat|
yo’pyadṛṣṭvā yāvadaspṛṣṭvopavicarati te’pi manopavicārāḥ|
itarathā hi kāmadhātau rūpadhātvālambanā rūpādyupavicārā na syuḥ,
kāmadhātvālambanāśca rūpadhātau gandharasaspraṣṭavyopavicārāḥ|
yathā tu vyaktataraṃ tathoktam－ yo’pi rūpāṇi dṛṣṭvā śabdānupavicarati so’pi manopavicāraḥ|
yathā tvanākulaṃ tathoktamindriyārthavyavacchedataḥ|
kimasti rūpaṃ yat saumanasyasthānīyameva syāt yāvadupekṣāsthānīyameva?
asti santānaṃ niyamya, na tvālambanam||32||
athaiṣāṃ manopavicārāṇāṃ kati kāmapratisaṃyuktāḥ, teṣāṃ ca kati kimālambanāḥ, evaṃ yāvadārūpyapratisaṃyuktāḥ vaktavyāḥ?
āha－ kāme svālambanāḥ sarve，
kāmadhātau sarve’ṣṭādaśa santi, sa eva ca teṣāṃ sarveṣāmālambanam|
teṣāmeva－ rūpī dvādaṣagocaraḥ|
rūpī dhāturdvādaśānāmālambanam, ṣaṭ gandharasopavicārānapāsya; tatra tayorabhāvāt|
trayāṇāmuttaraḥ,
gocara iti varttate|
ārūpyadhātustrayāṇāṃ dharmopavicārāṇāmālambanam; tatra rūpādyabhāvāt||
uktāḥ kāmapratisaṃyuktāḥ||
rūpapratisaṃyuktā vaktavyāḥ? tatra tāvat
dhyānadvaye dvādaśa
382$$daurmanasyopavicārānapāsya|$$te ca dvādaśa
kāmagāḥ||33||
kāmān gacchantīti kāmagāḥ |
kāmadhātumālambanta ityarthaḥ|$$dṛṣto hi viṣayāṇāṃ grahaṇārthe gamiprayogaḥ－ ‘kathametad gamyate? evametad gamyate’ iti||33||
svo’ṣṭālambanam,
sa eva rūpadhātusteṣāṃ svaḥ|
svo’ṣṭānāṃ manopavicārāṇāmālambanam, gandharasopavicārāṃścaturo hitvā|
ārūpyā dvayoḥ dharmopavicārayorālambanam|
dhyānadvaye tu ṣaṭ |
tṛtīyacaturthayordhyānayoḥ ṣaḍupekṣopavicārā eva santi, nānye|
teṣāṃ punarālambanam－
kāmāḥ ṣaṇṇāṃ,
kāmadhātuḥ ṣaṇṇāmapyālambanam|
caturṇā svaḥ,
rūpadhātuścaturṇām; tatra gandharasābhāvāt|
ekasyālambanaṃ paraḥ||34||
ārūpyadhāturekasyaiva dharmopavicārasyālambanam||34||
uktā rūpapratisaṃyuktāḥ||
ārūpyāpratisaṃyuktā idānīmucyante－
catvāro’rūpisāmante,
ākāśānantyāyatanasāmantakamatrārūpisāmantakam|
tatra catvāro rūpaśabdaspraṣṭavyadharmopavicārāḥ |
te ca－ rūpagāḥ,
caturthaṃ hi dhyānameṣāmālambanam|
yeṣāṃ tadvyavacchinnālambanamasti,
yeṣāṃ punaḥ paripiṇḍitālambanam,
teṣāṃ tatraika eva sammiśrālambano dharmopavicāraḥ|
eka ūrdhvagaḥ|
eka eva dharmopavicārastatrārūpyadhātvālambanaḥ|
eko maule,
maule punarārūpye dharmopavicāra evaiko’sti, nānyaḥ|
sa cāpi－ svaviṣayaḥ,
ārūpyadātvālambana eva |
nahi maulānāmārūpyāṇāmadharo dhāturālambanamiti paścāt prativedayiṣyāmi|
ete ca manopavicārāḥ－
sarve’ṣṭādaśa sāsravāḥ ||35||
nāsti kaścidanāsravaḥ|
kaḥ katibhiḥ samanvāgataḥ?
kāmadhātūpapanno rūpāvacarasya kuśalasya cittasyālābhī
kāmāvacaraiḥ sarvaiḥ
prathamadvitīyadhyānabhūmikairaṣṭābhiḥ
tṛtīyacaturthadhyānabhūmikaiścaturbhiḥ
kliṣṭairgandharasālambanān paryudasya
ārūpyāvacareṇaikena kliṣṭenaivālābhī
rūpāvavarasya kuśalasya cittasyāvītarāgaḥ sarvaiḥ kāmāvacaraiḥ
prathamadhyānabhūmikairdaśabhiḥ|
384$$caturbhiḥ saumanasyopavicāraiḥ kliṣṭairgandharasālambanāvapāsya
ṣaḍbhirupekṣopavicārairanāgamyabhūmikaiḥ|
dvitīyatṛtīyacaturthadhyānārūpyajaiḥ pūrvavat|
anayā varttanyā śeṣamanugantavyam|
dhyānopapannastu kāmāvacareṇaikenopekṣādharmopavicāreṇa nirmāṇacittasamprayuktena samanvāgato veditavyaḥ|
apara āha－ astyevaṃ manopavicārāṇāṃ vaibhāṣikīyo’rthaḥ, sūtrārthastvanyathā dṛśyate|
nahi yo yasmādvītarāgaḥ sa tadālambamupavicaratīti yuktam|
ataḥ sāsravā api na sarve saumanasyādayo manopavicārāḥ|
kiṃ tarhi? sāṃkleśikāḥ, yairmano viṣayānupavicaratīti|
kathamupavicarati tatra? anunīyate vā, pratihanyate vā, apratisaṅkhyāya vopekṣate |
yeṣāṃ pratipakṣeṇa ṣaṭ sātatā vihārā bhavanti－
cakṣuṣā rūpāṇi dṛṣṭvā naiva sumanā bhavati na durmanāḥ, upekṣako bhavati smṛtimān samprajānan evaṃ yāvanmanasā dharmān vijñāyeti|
na hyarhato laukikaṃ nāsti kuśalaṃ dharmālambanaṃ saumanasyam|
yattu tatsāṃkleśikaṃ manasa upavicārabhūtam, tasyaiva pratiṣedho lakṣyata iti|
386$$punasta eva saumanasyādayaḥ ṣaṭtriṃśacchāstṛpadāni bhavanti gardhanaiṣkramyāśritabhedena; tadbhedasya śāstrā gamitatvāt|
tatra gardhāśritāḥ kliṣṭāḥ, naiṣkramyāśritāḥ kuśalāḥ|
etametad vedanākhyaṃ bhavāṅgamanekaprakārabhedaṃ veditavyam||35||
śeṣāṇyaṅgāni punarnocyante|
kiṃ kāraṇam? yasmāt
uktaṃ ca, vakṣyate cānyat,
kiñcidatrāṅgamuktam, kiñcit paścād vakṣyate|
tatra vijñānaṃ tāvaduktam－
“vijñānaṃ prativijñaptirmana-āyatanaṃ ca tad” (abhi- ko- 1.16) iti|
ṣaḍāyatanamapyuktam－
“tadvijñānāśrayā rūpaprasādāścakṣurādayaḥ” (abhi- ko- 1.9) iti|
saṃskārāḥ, bhavaśca karmakośasthāne vyākhyāsyante|
tṛṣṇopādānāni kleśakośasthāne |
sa caiṣa pratītyasamutpādaḥ samāsataḥ kleśa – karma - vastūnīti prajñāpitam |
atra tu kleśa iṣyate|$$bījavannāgavanmūlavṛkṣavat tuṣavat tathā||36||
kimasya bījādibhiḥ sādharmyam?
tadyathā－bījādaṅkurakāṇḍapatrādīnāṃ prabhavo bhavati, evaṃ kleśāt kleśakarmavastūnām|
yathā－nāgādhiṣṭhitaṃ saro na śuṣyati, evaṃ kleśanāgādhiṣṭhitaṃ janmasaraḥ|
yathā ca－anapoddhṛtamūlā vanaspatayaśchinnāḥ punarapi prarohanti, evamanapoddhṛtakleśamūlā gatayaḥ|
yathā ca－vṛkṣāḥ kālena kālaṃ puṣpaphalānāṃ prasodāro bhavanti, evaṃ kleśā apyasakṛt kleśakarmavastūnāṃ heturbhavanti|
yathā ca－tuṣāvanaddhāstaṇḍulāḥ prarohaṇasamarthā bhavanti na kevalāḥ, evaṃ kleṣaprāptatuṣāvanaddhaṃ karma janmāntaravirohaṇe samarthaṃ bhavati na kevalamiti|
evaṃ tāvat kleśo bījādivad veditavyaḥ||36||
tuṣataṇḍulavat karma tathaivauṣadhipuṣpavat|
tuṣo’syāstīti tuṣī| tuṣasthānīyaḥ kleṣa uktaḥ|
idānīṃ tuṣitaṇḍulatthānīyaṃ karmocyato|
santyoṣadhayaḥ phalapākāntāḥ, evaṃ karmāṇi vipacya punarvipākānabhinirvarttayante|
yathā ca puṣpaṃ phalotpattāvāsannaṃ kāraṇam, evaṃ karmāṇi vipākotpattau veditavyāni|
siddhānnapānavad vastu,
yathā siddhamannaṃ pānaṃ ca kevalaṃ paribhogāya kalpyate, na punarvirohāya; evaṃ vipākākhyaṃ vastu|
na hi punarvipākādvipākāntaraṃ janmāntareṣu pravardhate|
yadi hi pravardheta, mokṣo na syāt|
na khalveṣa janmasantāna evaṃ pratītyasamutpadyamāno bhavacatuṣṭayaṃ nātikrāmati,
yaduta－antarābhavamupapattibhavaṃ maraṇabhavaṃ ca| te ca vyākhyātāḥ|
tasmin bhavacatuṣṭaye||37||$$upapattibhavaḥ kliṣṭaḥ,
ekāntena | katamena kleśena?
sarvakleśaiḥ svabhūmikaiḥ|
yadbhūmika upapattibhavastadbhūmikaireva sarvakleśaiḥ|
nahi sa kleśo’sti yena pratisandhibandhaḥ pratividyata ityābhidhārmikāḥ|
kleśaireva tu, na paryavasthānaiḥ svatantraiḥ|
yadyapi sā’vasthā mandikā, yastu yatrābhīkṣṇaṃ carita āsannaśca, tasya tadānīṃ sa eva kleśa upatiṣṭhate; pūrvāvedhāt|
388$$antarābhavapratisandhirapyevamavaśyaṃ kliṣṭo veditavyaḥ|
tridhā’nye,
anye trayo bhavāstriprakārāḥ antarābhavādayaḥ kuśalakliṣṭāvyākṛtāḥ|
athaiṣāṃ bhavānāṃ katamaḥ kiṃpratisaṃyuktaḥ?
traya ārūpye,
antarābhavaṃ varjayitvā|
na hyārūpyadhātuḥ sthānāntarapariccinnaḥ, yasya prāptyarthamantarābhavo’bhinirvarteta |
kāmarūpadhātvoraparisaṃkhyānāt sarva eva catvāro bhavāḥ santītyanujñāpitaṃ bhavati |
ukto yathā sattvānāṃ pratītyasamutpādo vistareṇa ||
atha kathaṃ sattvānāṃ sthitirbhavati? ityāha－
āhārasthitikaṃ jagat||38||
eko dharmo bhagavatā svayamabhijñāyābhisambudhyākhyātaḥ－ “yaduta sarvasattvā āhārasthitikāḥ” ( ) iti sūtrapadam|
ke punarāhārāḥ? catvāra āhārāḥ;
1. kavalīkārāhāraḥ prathamaḥ |
audarikaḥ, sukṣmaśca |
sūkṣmo’ntarābhavikānāṃ gandhāhāratvāt; devānāṃ prāthamakalpikānāṃ ca niḥṣyandābhāvāt; tailasyeva sikatāsvaṅgeṣvanupraveśāt|
sūkṣmāṇāṃ vā sūkṣmo bālakasaṃsvedajantukādīnām|
2.sparśo dvitīyaḥ|
3.manaḥsañcetanā tṛtīyaḥ|
4.vijñānamāhāraścaturthaḥ||38||
tatra punaḥ－ kavalīkāra āhāraḥ kāme
na rūpārūpyadhātvostadvītarāgāṇāṃ tatropapatteḥ|
sa ca －tryāyatanātmakaḥ|
kāmāvacarāṇi gandharasaspraṣṭavyāyatanāni sarvāṇyeva kavalīkāra āhāraḥ kavalīkṛtyābhyavaharaṇāt, mukhanāsikāgrāsavyavacchedataḥ|
chāyātapajvālāprabhāsu teṣāṃ kathamāhāratvam? bāhulyena kilaiṣa nirdeśaḥ|
yānyapi tu nābhyavahriyante sthitiṃ yāpanāṃ cāharanti, tānyapi sūkṣma āhāraḥ, snānābhyaṅgavaditi|
kasmānna rūpāyatanamāhāraḥ, tadapi kavalīkṛtyābhyavahriyate?
na rūpāyatanaṃ tena svākṣamuktānanugrahāt||39||
āhāro hi nāma ya indriyamahābhūtānāmanugrahāya saṃvarttate|
rūpāyatanaṃ cābhyavahārakāle svamindriyaṃ tanmahābhūtāni ca nānugṛhṇāti|
kuta evānyāni indriyāṇyanugrahīṣyati; aviṣayatvāt|
yadāpi ca dṛśyamāne sukhasaumanasye ādadhāti, tadāpi tadālambanaḥ sukhavedanīyaḥ sparśa āhāraḥ, na rūpam;
muktānāmanāgāmyarhatāṃ sumanojñamapyāhāraṃ paśyatāmanugrahābhāvāt||39||
390$$sparśasañcetanāvijñā āhārāḥ sāsravāstriṣu|
sparśastrikasannipātajaḥ|
cetanā, manaskarma, vijñānaṃ ca sāsravāṇyevāhārāḥ triṣvapi dhātuṣu saṃvidyante|
kimarthaṃ nānāsravāṇi? yasmāt bhavāpoṣaṇārtha āhārārthaḥ| tāni ca bhavakṣayāyotthitānīti vaibhāṣikāḥ|
api tu sūtra uktam－ “catvāra ime āhārā bhūtānāṃ sattvānāṃ sthitaye yāpanāyai sambhavaiṣiṇāṃ cānugrahāya” ( ) iti|
na caivamanāsravā dharmā iti nāhārāḥ|
bhūtā hi tāvat sattvā upapannā iti vijñāyante|
atha sambhavaiṣiṇaḥ katame?
manomayaḥ sambhavaiṣī gandharvaścāntarābhavaḥ||40||$$nirvṛttiśca,
antarābhavo hyebhirabhidhānairukto bhagavatā－
1. sa eva manonirjātatvāt manomaya uktaḥ; śukraśoṇitādikaṃ kiñcid bāhyamanupādāya bhāvāt|
2. sambhavaiṣaṇaśīlatvāt sambhavaiṣī|
3. gandharvaṇāt gandharvaḥ|
4. upapattyabhimukhatvādabhinirvṛttiḥ|
“avyābādhamātmabhāvamabhinirvartya savyābādhe loke upapadyate” iti sūtrapadāt|
tathā “asti pudgalo yasyābhinirvṛttisaṃyojanaṃ prahīṇaṃ nopapattisaṃyojanam” iti sūtre catuḥkoṭikāt|
prathamā koṭirdvidhātuvītarāgasyordhvaṃ srotaso’nāgāminaḥ |
dvitīyāntarāparinirvāyiṇaḥ|
tṛtīyā’rhataḥ|
caturthyetānākārān sthāpayitvā|
bhūtā vā’rhantaḥ sambhavaiṣiṇaḥ satṛṣṇāḥ|
atha katyāhārāḥ sattvānāṃ sthitaye? kati sambhavaiṣiṇāmanugrahāya?
sarve’pyubhayatheti vaibhāṣikāḥ|
kavalīkārāhāro’pi hi tadrāgiṇāṃ punarbhavāya saṃvartate|
uktaṃ hi bhagavatā－ “catvāra ime āhārā rogasya mūlaṃ gaṇḍasya śalyasya, jarāmaraṇasya pratyayaḥ” ( ) iti|
manaḥsañcetanāpi ceha sthitaye dṛśyate|
evaṃ hi varṇayanti－ durbhikṣābhyāhatena kila pitrā putrakau saktava iti bhasmanā bhastrāṃ paripūrya kīlake āsajyāśvāsitau|
tau ca tāṃ parikalpayantau ciramapyāsitau kenāpi codghāṭitāyāṃ bhasmeti nairāśyamāpannau vyāpannāviti|
punaśca mahāsamudre bhagnayānapātrāḥ puruṣāḥ sthalamiti mahāntaṃ phenapiṇḍaṃ pradrutāḥ, āmṛśya cainaṃ nirāśā uparemuriti|
saṅgītiparyāye coktam－ mahāsamudrādaudarikāḥ prāṇino jalāt sthalamabhiruhya sikatāsthale’ṇḍāni sthāpayitvā sikatābhiravaṣṭabhya punarapi mahāsamudre’vataranti |
tatra yāsāṃ mātṛṇāmaṇḍānyārabhya smṛtirna muṣyate tānyaṇḍāni na pūtībhavanti, yāsāṃ tu muṣyate tāni pūtībhavanti|
392$$tadetanna varṇayanti sautrāntikāḥ－ mā bhūt parakīyeṇāhāreṇāhāra iti|
evaṃ tu varṇayanti－ yeṣāmaṇḍānāṃ mātaramārabhya smṛtirna muṣyate tāni na pūtībhavanti, yeṣāṃ tu muṣyate tāni pūtībhavanti|
tasyāḥ sparśāvasthāyāḥ smarantīti|
atha kasmāccatvāra evāhārāḥ, nanu ca sarva eva sāsravā dharmā bhavānāṃ poṣakāḥ? yadyapyetadevam, tathāpi prādhānyenoktam－
iha puṣṭyarthamāśrayāśritayordvayam|$$dvayamanyabhavākṣepanivṛttyarthaṃ yathākramam||41||
āśrayo hi sendriyaḥ kāyaḥ, tasya puṣṭaye kavalīkārāhārāḥ|
āśritāścittacaittāḥ, teṣāṃ puṣṭaye sparśaḥ|
anayostāvadihotpannasya bhavasya poṣaṇe prādhānyam|
manaḥsañcetanayā punarbhavasyākṣepaḥ|
ākṣiptasya punaḥ karmaparibhāvitād vijñānabījādabhinirvṛttirityanayoranutpannasya bhavasyākaraṇe prādhānyam|
ataścatvāra uktāḥ|
pūrvakau hi dvau dhātrīsthānīyau; jātasya poṣakatvāt|
uttarau mātṛsthānīyau; janakatvāditi|
yaḥ kavalīkāraḥ sarvaḥ sa āhāraḥ? syāt kavalīkāro nāhāra iti catuṣkoṭikam|
prathamā koṭiḥ－ ya kavalīkāraṃ pratītyendriyāṇāmapacayo bhavati mahābhūtānāṃ ca paribhedaḥ|
dvitīyā koṭiḥ－ traya āhārāḥ|
tṛtīyā－ yaṃ kavalīkāraṃ pratītyendriyāṇāmupacayo bhavati mahābhūtānāṃ ca vṛddhiḥ|
caturthī－ etānākārān sthāpayitvā|
evaṃ sparśādibhirapi yathāyogaṃ catuḥkoṭikāni karttavyāni |
syāt sparśādīn pratītyendriyāṇāmupacayo mahābhūtānāṃ ca vṛddhiḥ, na ca ta āhārāḥ? syādanyabhūmikānanāsravāṃśca|
yo’pi hi paribhukto bhokturbādhāmādadhāti so’pyāhāraḥ; āpāte’nugrahāt|
dvayorhi kālayorāhāra āhārakṛtyaṃ karoti－ paribhujyamānaḥ, jīryaṃśceti vaibhāṣikāḥ ||
atha kasyāṃ gatau katyāhārāḥ? sarvāsu sarve| evaṃ yoniṣvapi|
kathaṃ narakeṣu kavalīkāra āhāraḥ? pradīptāyaspiṇḍāḥ, kvathitaṃ ca tāmram|
yadyupaghātako’pyāhāro bhavati catuḥkoṭikaṃ bādhyate,
prakaraṇagranthaśca－ “kavalīkāra āhāraḥ katamaḥ? yaṃ kavalīkāraṃ pratītyendriyāṇāmupacayo bhavati vistareṇa yāvad vijñānam”?
upacayāhārābhisandhivacanādavirodhaḥ|
apacayāhārastu narakeṣu āhāralakṣaṇaprāptatvāt|
394$$so’pi hi jighatsāṃ pipāsāṃ ca pratihantuṃ samartha iti|
api tu pratyekārakeṣu manuṣyavat kavaḍīkārāhārasadbhāvād yuktaṃ pāñcagatikatvam|
uktaṃ bhagavatā－ “yaśca bāhyakānāmṛṣīṇāṃ kāmebhyo vītarāgāṇāṃ śataṃ bhojayed, yaścaikaṃ jambūṣaṇḍagataṃ pṛthagjanam; ato dānādidaṃ dānaṃ mahāphalataram” ( ) iti|
ko’yaṃ jambūṣaṇḍagato nāma pṛthagjanaḥ?
1. jambūdvīpanivāsinaḥ kukṣimanta ityeke|
tadetadayuktam; ekamiti vacanāt|
kaścātra viśeṣaḥ? syādyadi bhūyasaḥ pṛthagjanān bhojayitvā bhūyaḥ puṇyaṃ syāt, nālpīyaso vītarāgāniti|
2.sannikṛṣṭo bodhisattva ityapare|
tadetanna varṇayanti－ “bahutaraṃ hi tasmai dattvā puṇyaṃ nārhatkoṭibhyaḥ” iti|
ato nirvedhabhāgīyalābhī pṛthagjana eṣo’bhipreta iti vaibhāṣikāḥ|
3.na tviyamanvarthā saṃjñā, nāpi paribhāṣitā sūtre, śāstre vā|
jambūṣaṇḍagato nirvedhabhāgīyalābhīit parikalpa evāyaṃ kevalaḥ|
bodhisattva eva tveṣa jambūṣaṇḍagato yujyate|
sa hi pṛthagjanaḥ kāmavairāgyasambandhena tadānīṃ tebhyo viśiṣyamāṇa ukta iti|
anantebhyo’pi hi sa tebhyo viśiṣyamāṇaḥ|
śatagrahaṇaṃ tu pūrvādhikārāt|
itthaṃ caitadevaṃ yadenamapāsya bāhyakebhya eva srota-āpattiphalapratipannakaṃ viśeṣayāmbabhūva|
anyathā hi jambūṣaṇḍagatādeva vyaśeṣayiṣyat||40-41||
ukto yathā sattvānāṃ pratītyasamutpādaḥ||
yathāvasthitiścyutirapyuktā yathāyuḥkṣayādibhiḥ||
idamidārnīṃ vaktavyam－katamasmin vijñāne varttamāne cyutyupapattī bhavataḥ? ityāha－
cheda-sandhāna-vairāgya-hāni-cyutyupapattayaḥ|$$manovijñāna eveṣṭāḥ,
kuśalamūlasamucchedaḥ, kuśalamūlapratisandhānam, dhātubhūmivairāgyam, parihāṇiḥ, cyutiḥ, upapattiśca－ ete ṣaḍ dharmā manovijñāna eveṣyante, nānyatra|
upapattivacanādantarābhavapratisandhirapyuktarūpo veditavyaḥ|$$vedanāyāṃ tu－
upekṣāyāṃ cyutodbhavau||42||
396$$cyutireva cyutam| upapattiḥ = udbhavaḥ|
etāvaduḥkhāsukhāyāṃ vedanāyāṃ bhavataḥ, tasyā apaṭutvāt|
itare hi vedane paṭvyau |
na ca paṭuvijñāne cyutyupapattī yujyete||42||
tatrāpi ca manovijñāne’pi －
naikāgrācittayoretau,
‘cyutodbhavau’ iti vartate|$$na hi samāhitacittasyāsti cyutiḥ, upapattirvā; visabhāgabhūmikatvād, ābhisaṃskārikatvād, anugrāhakatvācca|
nāpyacittakasya sā, na hyacittaka upakrantuṃ śakyeta|
yadā cāsyāśrayo vipariṇantumārabheta, tadānīmavaśyamasya tadāśrayapratibaddhaṃ cittaṃ sammukhībhūya paścāt pracyavet, nānyathā|
upapattau ca cittacchedahetvabhāvād, vinā ca kleśenānupapatterayuktamacittakatvam|
maraṇabhavastriprakāra ityuktam|
arhaṃstu－ $$nirvātyavyākṛtadvaye|
airyāpathike, vipākacitte vā|
asti cet, kāmadhātau vipāka upekṣā|
nāsti cet, airyāpathika eva|
kimarthamavyākṛta eva nānyasmin? taddhi cittacchedānukūlam; durbalatvāt|
atha mriyamāṇasya kasmin śarīrapradeśe vijñānaṃ nirudhyate? sakṛnmaraṇe samanaskaṃ kāyendriyaṃ sahasā’ntardhīyate|
yadi tu krameṇa cyavate, tataḥ－ $$kramacyutau pādanābhihṛdayeṣu manaścyutiḥ||43||$$adhonṛsuragājānāṃ,
adho gacchantītyadhogāḥ, apāyagāminaḥ|$$nṛn gacchantīti nṛgāḥ, manuṣyagāminaḥ |$$surān gacchantīti suragāḥ, devagāminaḥ|
teṣāṃ yathāsaṅkhyaṃ pādayornābhyāṃ hṛdaye ca vijñānaṃ sannirudhyate|
na punarjāyanta ityajāḥ, teṣāmapi hṛdaye vijñānaṃ nirudhyate|
mūrghnītyapare|
kāyendriyasya teṣu nirodhāt|
kāyendriyaṃ hi mriyamāṇasya tapta ivopale jalaṃ niṣṭhyūtaṃ saṅkocamāpadyamānaṃ pādādiṣvantardhīyata iti|
398$$evaṃ ca punaḥ krameṇa maraṇaṃ prāṇinā prāyeṇa marmacchedavedanābhyāṃ hatānāṃ jāyate－
marmacchedastvabādibhiḥ|
śarīrapradeśāḥ kecidupahanyamānā maraṇamānayanti|
te hyetaducyante marmāṇīti|
tāni cāptejovāyudhātūnāmanyatamenātiprāyaṃ gatena niśitaśastrasampātasyardhināḍītīvrābhirvedanābhiḥ chidyanta iva |
na tu punastāni kāṣṭhavacchidyante, chinnavadvā punarna ceṣṭanta iti cchinnānyucyante|
kasmānna pṛthivīdhātunā? caturthadoṣābhāvāt|
vātapiśleṣmāṇo hi trayo doṣāḥ |
te cāptejovāyudhātupradhānā yathāyogamiti|
bhājanalokasaṃvarttanīsādharmyeṇetyapare|
deveṣu nāsti marmacchedaḥ |
kiṃ tu vyavanadharmaṇo devaputrasya pañcopanimittāni prādurbhavanti－ vastrāṇāmābharaṇānāṃ ca manojñaḥ śabdo niścarati, śarīraprabhā mandībhavati, snātasyodabindavaḥ kāye santiṣṭhante, capalātmano’pyekatra viṣaye buddhiravatiṣṭhate, unmeṣanimeṣau cākṣṇoḥ sambhavataḥ|
etāni tu vyabhicārīṇi|
pañca punarnimittāni maraṇaṃ nātivarttante－ vāsāṃsi kliśyanti, mālā glāyanti, kakṣābhyāṃ svedo mucyate, daurgandhyaṃ kāye’vakrāmati, sve cāsane devaputro nābhiramate|
so’yaṃ sattvaloka evamutpadyamānastiṣṭhan cyavamānaśca triṣu rāśiṣu sthāpito bhagavatā|
trayo rāśayaḥ－ samyaktvaniyato rāśiḥ, mithyātvaniyato rāśiḥ, aniyato rāśiriti|
tatra punaḥ－ samyaṅmithyātvaniyatā āryānantaryakāriṇaḥ||44||
“samyaktvaṃ katamat? yattat paryādāya rāgaprahāṇam, paryādāya dveṣaprahāṇam, paryādāya mohaprahāṇam, paryādāya sarvakleśaprahāṇam－ idamucyate samyaktvam” ( ) iti sūtram|
āryāḥ katame? yeṣāmanāsravo mārga utpannaḥ|
ārād yātāḥ pāpakebhyo dharmebhya ityāryāḥ; ātyantikavisaṃyogaprāptilāmāt|
ete hi kleśakṣaye niyatatvāt samyaktvaniyatāḥ mokṣabhāgīyalābhino’pyavaśyaṃ parinirvāṇadharmāṇa iti|
kasmānna samyaktve niyatāḥ? te hi mithyātve’pi niyatā bhaveyuḥ |
na ca te kālaniyamena samyaktve niyatāḥ, yathā saptakṛtvaḥ paramādayaḥ|
mithyātvaṃ katamat? narakāḥ, pretāḥ tiryañcaḥ－ idamucyate mithyātvam|
tatrānantaryakāriṇo narake niyatvānmithyātvaniyatāḥ|
niyatebhyo’nye’niyatā iti siddham|
pratyayāpekṣaṃ hi teṣāmubhayabhāktvam, anubhayabhāktvaṃ ca ||44||
uktaḥ sattvalokaḥ||
bhājanaloka idārnī vaktavyaḥ－
tatra bhājanalokasya sanniveśamuśantyadhaḥ|$$lakṣaṣoḍaśakodvedhamasaṃkhyaṃ vāyumaṇḍalam||45||
trisāhasramahāsāhasralokadhātorevaṃ sanniveśamicchanti |
yadutākāśapratiṣṭhamadhastād vāyumaṇḍalamabhinirvṛttaṃ sarvasattvānām|
karmādhipatyena tasya yojanalakṣāṇāṃ ṣoḍaśakamudvedhaḥ, parihāṇenāsaṃkhyam, tathā ca dṛḍhaṃ yanmahālagno’pi vajreṇa bhattumaśaktaḥ||45||
tasyopariṣṭāt－ apāmekādaśodvedhaṃ sahasrāṇi ca viśatiḥ|
400$$‘maṇḍalam’ iti varttate|$$tasmin vāyumaṇḍale sattvānāṃ karmabhirmeghāḥ sambhūyākṣamātrābhirdhārābhirabhivarṣanti|
tad bhavati apāṃ maṇḍalam|
tasya yojanānāmekādaśalakṣāṇyūrdhve, adho viṃśatiśca sahasrāṇi|
kathaṃ tā āpo na tiryagvisravanti? sattvānāṃ karmādhipatyena|
yathā hi bhuktaṃ pītamannaṃ pānaṃ ca nāpakvaṃ pakvāśayamāpatatītyeke|
kusūlanyāyena vāyunā sandhāryanta iti nikāyāntarīyāḥ|
tāśca punarāpaḥ sattvānāṃ karmaprabhāvasambhūtairvāyubhirāvarttyamānā upariṣṭāt kāñcanībhavanti pakvakṣīraśarībhāvayogena |
tad bhavatyapāṃ maṇḍalam|
aṣṭalakṣocchrayaṃ paścāccheṣaṃ bhavati kāñcanam||46||
kiṃ ca śeṣam? trayo lakṣāḥ sahasrāṇi ca viṃśatiḥ|
sā kāñcanamayī mahī bhavatyapāmupariṣṭāt||46||
ukto jalakāñcanamaṇḍalocchrāyaḥ||
tiryak trīṇi sahasrāṇi sārdhaṃ śatacatuṣṭayaṃ|$$lakṣadvādaśakaṃ caiva jalakāñcanamaṇḍalam||47||
samānaṃ hyetadubhayaṃ vistārataḥ||47||
samantatastu triguṇam,
samantataḥ parikṣepeṇa tu parigaṇyamānaṃ triguṇaṃ jāyate－ ṣaṭtriṃśallakṣā daśasahasrāṇi sārdhāni ca trīṇi śatāni yojanānām|
yacca tat kāñcanamayaṃ mahīmaṇḍalamapāmupariṣṭāt sanniviṣṭam,
tatra meruryugandharaḥ|$$īśādhāraḥ khadirakaḥ sudarśanagiristathā||48||$$aśvakarṇo vinitako nimindharagiriḥ,
itīme kāñcanamaṇḍalapratiṣṭhā aṣṭau mahāparvatāḥ|
madhye sumeruḥ|
śeṣāḥ sumeruṃ parivāryāvasthitāḥ|
tasyānyasaptaparvataprākāraparikṣiptasya yo bāhyaḥ parvato nimindharagiriḥ|
tataḥ|$$dvīpāḥ, tato bahiścatvāro dvīpāḥ|$$tebhyaḥ punaḥ－ $$bahiścakravāḍaḥ, $$tena caturdvīpakaścakrīkṛtaḥ|
teṣāṃ tu－ $$sapta haimāḥ sa āyasaḥ||49||
yugandharādayaḥ sapta parvatāḥ sauvarṇāḥ, cakravāḍaḥ śastrakam||49||
catūratnamayo meruḥ,
suvarṇamayaḥ rūpyamayaḥ, vaidūryamayaḥ, sphaṭikamayaśca yathāsaṃkhyaṃ caturṣu pārśveṣu|
yacca yanmayaṃ pārśvaṃ sumeroḥ, tasyānubhāvena tadvarṇaṃ tasyāṃ diśi nabho dṛśyate|
jambūdvīpakasya pārśvaṃ vaidūryamayaṃ varṇayanti|
tasyeha prabhānurāgeṇa vaidūryamayaṃ nabho dṛśyata iti|
atha kathaṃ teṣāṃ sambhavaḥ? kāñcanamayyāṃ pṛthivyāṃ punarvāridhārā atipanti|
tā hyāpo nānāvidhabījagarbhā bahuvidhaprakārabhinnairvāyubhirmathyamānāstāṃ tāṃ jātiṃ pariṇayanti |
evaṃ ca punaḥ pariṇamayanti yad bhinnajātīyasya kāryaviśeṣotpattāvasamādhānena pratyayībhavanti|
na tu khalu yathā sāṅkhyānāṃ pariṇāmaḥ|
kathaṃ ca sāṅkhyānāṃ pariṇāmaḥ? na hyavasthitasya dravyasya dharmāntaranivṛttau dharmāntaraprādurbhāva iti|
kaścātra doṣaḥ? sa eva dharmī na saṃvidyate yasyāvasthitasya dharmāṇāṃ pariṇāmaḥ kalpyeta|
402$$kaścaivamāha－ dharmebhyo’ nyo dharmīit, tasyaiva tu dravyasyānyathībhāvamātraṃ pariṇāmaḥ? evamapyayuktam|
kimatrāyuktam? ‘tadeva cedaṃ na cedaṃ tathā’ iti apūrvaiṣā vācoyuktiḥ|
evaṃ ca punaḥ sambhūtāḥ suvarṇādayaḥ karmaprabhāvāt preritairvāyubhiḥ samāhṛtya rāśīkriyante|
ta ete parvatāśca bhavanti, dvīpāśca|
te punaḥ sumervādayaścakravāḍaparyantāḥ parvatāḥ－
jale’śītisahasrake|$$magnāḥ,
kāñcanamayyāḥ pṛthivyā uparyaśītiyojanasahasrāṇyudakam, tatra te magnāḥ|
ūrdhvā jalāt merurbhūyo’śītisahasrakaḥ||50||
iti hi meroḥ ṣaṣṭiyojanaśatasahasrasamucchrāyaḥ||50||
ardhārdhahāniraṣṭāsu
jalādūrdhvaṃ yāvānsumerustato’rdhena yugandharaścatvāriṃśadyojanasahasrāṇi|
tato’rdhena īśādharaḥ|
ityevamanyeṣvapyardhārdhahānirveditavyā, yāvannimindharārdhenārdhatrayodaśottarāṇi trīṇi yojanaśatāni cakravāḍaḥ|
samocchrāyaghanāśca te|
yāvāneva caiṣāṃ jalādūrdhvaṃ samucchrāyaḥ, tāvāneva ghano vistāra ityartaḥ|
śītāḥ saptāntarāṇyeṣām,
eṣāṃ ca nimindharāntānāṃ parvatānāṃ saptāntarāṇi sapta śītā ucyante pūrṇā aṣṭāṅgopetasya pānīyasya|
taddhi pānīyaṃ śītalaṃ ca svādu ca laghu ca mṛdu cācchaṃ ca niṣpratikaṃ ca, pibataśca kaṇṭaṃ na kṣiṇoti, pītaṃ ca kukṣiṃ na vyābādhate|
tāsāṃ ca punaḥ－ ādyāśītisahasrikā||51||
sumeruyugandharāntaraṃ prathamā śītā aśītiryojanasahasrāṇi vaipulyena||51||
ābhyantaraḥ samudro’sau,
dvau hi samudrau－ ābhyantaro bāhyaśca |
tadā’sau śītā’’bhyantaraḥ samudraḥ－
triguṇaḥ sa tu pārśvataḥ|
aśītiryojanasahasrāṇyasya vaipulyamuktam|
pārśvatastu triguṇo bhavati yugandharatīreṇa gaṇyamānaḥ－ catvāriṃśat sahasrāṇi, lakṣadvayaṃ ca|
ardhārdhenāparāḥ śītāḥ
yugandharasyeṣādhārasya cāntaraṃ dvitīyā śītā ardhena prathamāyāścatvāriṃśad yojanasahasrāṇi, tato’rdhena punastṛtīyā－ ityevamardhārdhenāparāḥ śītā bhavanti|
yāvadardhatrayodaśaśatāni saptamī śītā|
dairdhyaṃ tu tāsāṃ na parisaṃkhyātam; atibahuprakarṣavisarpaṇāt|
śeṣaṃ bāhyo mahodadheḥ||52||
kiṃ śeṣam? nimindharacakravāḍayorantaram|
taddhi bāhyo mahāsamudro lavaṇaḥ, pūrṇaḥ kṣārodakasya||52||
sa khalu vistāreṇa yojanānām－
lakṣatrayaṃ sahasrāṇi viṃśatirdve ca,
tatra catvāro dvīpāścaturṣu sumerupāśveṣu|
tatra tu|
missing
404$$jambūdvīpo dvisāhasrastripārśvaḥ śakaṭākṛtiḥ||53||
dvisāhasrāṇi trīṇi pārśvānyasya, śakaṭasyevākṛtiḥ |
tasya ca madhye kāñcanamayyāṃ pṛthivyāṃ vajrāsanamabhinirvṛttam, yasminniṣadya sarve bodhisattvā vajropamaṃ samādhimutpādayanti|
na hi tamanya āśrayaḥ pradeśo vā soḍhuṃ samarthaḥ||53||
sārdhatriyojanaṃ tvekaṃ
caturthamasya pārśvaṃ sārdhāni trīṇi yojanāni |
ata eva hyasau śakaṭākṛtiḥ|
prāgvideho’rdhacandravat|
itaḥ pūrveṇa sumerupārśve pūrvaṃ videho dvīpaḥ|
so’rdhacandra ivābhinirvṛttaḥ|
parimāṇatastu－ $$pārśvatrayaṃ tathā’sya,
yathā jambūdvīpasya dve dve yojanasahasre|
ekaṃ sārdhaṃ triśatayojanam||54||
caturthaṃ pārśvaṃ sārdhāni trīṇi yojanaśatāni||54||
godānīyaḥ sahasrāṇi sapta sārdhāni maṇḍalaḥ|
itaḥ paścimena sumerupārśve’paragodānīyo dvīpaḥ sārdhāni sapta yojanasahasrāṇi sākalyena |
maṇḍalaścāsau pūrṇacandravat|
sārdhe dve madhyamasya,
madhyamasyārdhatṛtīye yojanasahasre|
aṣṭau caturasraḥ kuruḥ samaḥ||55||
iha uttareṇa sumerupārśve uttarakurudvīpaḥ|
so’ṣṭau yojanasahasrāṇi sākalyena caturasraḥ, kṛtyāpīṭhikāvat|
sarveṣu ca pārśveṣu samaḥ|
yathaikaṃ pārśvaṃ dviyojanasahasre, tathā’nyāni; stokamapi nādhikam|
yaśca dvīpo yadākṛtistadākṛtīnyeva tatra manuṣyāṇāṃ sukhāni||55||
teṣāṃ khalu dvīpānāmantarāle’ntaradvīpā abhinirvṛttāḥ|
ke punaste kati ca? ityāha－
dehā videhāḥ kuravaḥ kauravāścāmarāvarāḥ|$$aṣṭau tadantaradvīpā gāṭhā uttaramantriṇaḥ||56||
tatra dehavidehau paurvavidehaparivārau|
kurukauravau uttarakuroḥ|
gāṭhottaramantriṇau aparagodānīyasya|
cāmarāvarau jambūdvīpasya|
sarve manuṣyairāvāsitāḥ|
eko rākṣasairityapare||56||
ihottareṇa kīṭādrinavakaddhimavān,
ihaiva jambūdvīpe uttareṇāsya jambūdvīpasya kṛṣṇaparvatāstrayaḥ, tānatikramyāpare trayaḥ, punaśca trayaḥ－ iti navabhyaḥ kīṭaparvatebhyaḥ pareṇa himavān parvataḥ|
tataḥ |$$pañcāśad vistṛtāyāmaṃ saro’rvāg gandhamādanāt||57||
tasmāddhimavataḥ pareṇānavataptaṃ nāma saro gandhamādanādarvāk, yataścatasro nadyaḥ sravanti－ gaṅgā, sindhuḥ, śītā, vakṣuśca|
tasya pañcāśad yojanāni vistāraḥ| pañcāśadāyāmaḥ|
pūrṇamaṣṭāṅgasyāṅgopetasyāmbhasaḥ|
durgamaṃ ca manuṣyāṇāmanṛddhimatām|
missing
tasyaiva cāntike jambūrabhinirvṛttā, madhurasvādūni yasyāḥ phalāni|
tadadhikāreṇāyaṃ jambūdvīpa iti khyātaḥ|$$tatphalādhikāreṇa vā jambūdvīpa iti ||57||
narakāḥ kasminnavakāśe? kiyatpramāṇāśca?
adhaḥ sahasrairviṃśatyā tanmātro’vīcirasya hi |
asyaiva jambūdvīpasyādho viṃśatyā yojanasahasrairavīcirmahānarako viṃśatisahasrapramāṇa evodvedhavistārābhyām|
evamasyādharatalamitaścatvāriṃśatā yojanasahasrairbhavati|
duḥkhanirantaratvādavīciḥ|$$anyeṣu sāntaraṃ duḥkham|
tadyathā－ sañjīve cchinnāvabhinnasampiṣṭaśarīrāṇāṃ śītalā vāyavo vānti, puranapi tān sattvān sañjīvayanti|
ata eva sañjīvaḥ|
missing
406$$nāsmin sukhavīcirastītyavīcirityapare|
anyeṣvapi sukhā vedanā vipāko nāsti |
naiḥṣyandikī na vāryate|
tadūrdhva sapta narakāḥ,
tasmādavīcerurdhvaṃ sapta narakāḥ uparyupari sanniviṣṭāḥ－
pratāpanaḥ, tāpanaḥ, mahārauravaḥ, rauravaḥ, saṅghātaḥ, kālasūtraḥ, sañjīvaśca |
avīcipārśveṣvityapare|
tena punaḥ－ $$sarve’ṣṭau ṣoḍaśotsadāḥ||58||
uktaṃ hi bhagavatā－
“ityete narakā aṣṭāvākhyātā duratikramāḥ|
raudrakarmabhirākīrṇāḥ pratyekaṃ ṣoḍaśotsadāḥ||
catuskandhāścaturdvārā vibhaktā bhāgaśo’sitāḥ|
ayaḥprākāraparyantā ayasā pratikubjitāḥ||
taptā caivāyasī bhūmirjvalitā tejasā yutā|
anekayojanaśatā sphuṭā tiṣṭhati arcciṣā”|| ( ) iti||58||
ṣoḍaśotsadāḥ katame?
kukūlaṃ kuṇapaṃ cātha kṣuramārgādikaṃ nadī|$$teṣāṃ caturdiśam,
dvāre dvāre teṣāṃ catvāra utsadāḥ－
1.kukūlaṃ jānumātram|
yatra teṣāṃ sattvānāṃ nikṣipte saṃśīryate tvaṅmāṃsaśoṇitam, utkṣipte pāde punarapi sañjāyate tvaṅmāṃsaśoṇitam|
2. kuṇapaṃ gūthamṛttikā|
yatra nyaṅkuṭā nāma prāṇinaḥ prativasanti sarvaśvetāḥ kṛṣṇaśirasaḥ teṣāṃ sattvānāṃ yāvadasthīni bhindanti|
3. (ka) kṣuradhārācito mahāpathaḥ|
yatra teṣāṃ sattvānāmanvākrāmatāṃ nikṣipte pāde sañchidyate tvaṅmāṃsaśoṇitamiti pūrvavat|
( kha)asipatravanam|
yatra teṣāṃ sattvānāṃ tīkṣṇā asayaḥ sannipatanti, aṅgapratyaṅgānyavakṛntanti, śyamalaśabalāśca śvāno bhakṣayanti|
( ga) ayaḥśālmalīvanaṃ tīkṣṇaṣoḍaśāṅgulakaṇṭakam|
teṣāṃ sattvānāmabhirohatāṃ kaṇṭakā avāṅmukhībhavantaḥ kāyaṃ bhindanti, avataratāṃ cordhvībhavantaḥ|
ayastuṇḍāśca vāyasā akṣīṇyutpāṭyotpāṭya bhakṣayanti|
tadetat kṣuramārgādikaṃ trayaṃ śastrābhinipātaṃ sāmānyādekīkriyate|
4.caturtha utsado nadī vaitaraṇī pūrṇā |
yasyāṃ te sattvā asiśaktiprāsahastaiḥ puruṣairubhābhyāṃ tīrābhyāṃ prativāryamāṇā ūrdhvamapi gacchantaḥ svidyante pacyante, adhastiryagapi gacchantaḥ svidyante pacyante|
tadyathā－ bahūdakāyāṃ sthālyāmagnāvadhiśritāyāṃ tilataṇḍulādayaḥ|
sā hi mahānarakasya parikhevotpannā|
ta ete catvāra utsadā digbhedena ṣoḍaṣocyante|
adhikayātanāsthānitvādutsadā ityucyante|
narakeṣu hi patitā eteṣu punaryātyante|
ā narakāvarodhādūrdhvameteṣu sīdanti, atastadūtsadā ityapare||
praśnāt praśnāntaramupajāyate－ kiṃ te narakapālāḥ sattvasaṅkhyātāḥ, utāho neti? netyeke |
kathamidānīṃ ceṣṭante? sattvānāṃ karmabhirvivarttanīvāyuvat|
yattarhi bhadantadharmasubhūtinoktam－
“krodhanāḥ krūrakarmāṇaḥ pāpābhirucayaśca ye|
duḥkhiteṣu ca nandanti jāyante yamarākṣasāḥ”||iti|
ye te yamenānuśiṣṭāḥ sattvān narakasthāneṣu prakṣipanti ta ete yamarākṣasā uktāḥ, na tu ye kāraṇāḥ kārayantīti|
sattvasaṃkhyātā ityeke|
tasyedānīṃ karmaṇaḥ kva vipākaḥ? teṣveva narakeṣu hi ānantaryakāriṇāṃ vipākāvakāśastatra teṣāṃ ko vipratibandhaḥ|
408$$kathamagninā na dahyante? agnernūnaṃ karmabhiḥ kṛtāvadhitvāt, bhūtaviṣeṣanivṛttervā|
ime tāvaduṣṇā aṣṭau mahānarakā ucyante||
śītā anye’ṣṭāvarvudādayaḥ||59||
anye śītanarakā aṣṭau|
tadyathā－ arvudaḥ nirarvudaḥ, aṭhaṭhaḥ, hahavaḥ, huhuvaḥ, utpalaḥ, pajhaḥ, mahāpajhaśca|
teṣāṃ sattvānāṃ tīvraśītābhihatānāṃ kāyaśabdavikārānurūpāṇyetāni nāmāni |
te’pyasyaiva jambūdvīpasyādhastāt mahānarakāṇāṃ tiryak|
kuta iyato jambūdvīpasyādhastādavīcyādīnāmavakāśaḥ? dhānyarāśivadadho viśālā hi dvīpāḥ |
ata eva mahāsamudro’nupūrvanimnaḥ|
itīme ṣoḍaśa narakāḥ sarve sattvakarmādhipatyanirvṛttāḥ|
pratyekaṃ narakāstu svaiḥ svaiḥ karmabhirabhinirvṛttāḥ|
bahūnāṃ sattvānāṃ dvayorekasya vā|
teṣāmanekaprakalpo bhedaḥ, sthānaṃ cāniyatam; nadīparvatamarupradeśaṣvanyeṣu vā’dhaśca bhāvāt|
eṣa tāvannarabhājanānāṃ sanniveśaḥ||
tiryañcaḥ sthalajalākāśagocarāḥ|
teṣāṃ kila mūlaṃ sthānaṃ mahāsamudraḥ, tato’nyatra visṛtā iti||
pretānāṃ yamo rājā |
tasya jambūdvīpasyādhastāt pañcayojanaśatāntaparicchinnā rājadhānī teṣāṃ mūlasthānam, tato’nyatra visṛtāḥ|
kecit pretā maharddhikā daivīmiva śriyamudvahanti|
śeṣā yathā pretāvadāne||59||
athemau candrārkau kasmin pratiṣṭhitau? vāyau|
vāyavo’ntarikṣe sarvasattvasādhāraṇakarmādhipatyanirvṛttā āvartavat sumeruṃ parivartante|
candrārkatārāṇāṃ vordhvacāraḥ|
kiyadviprakṛṣṭāvitaścandrārkau?
ardhena meroścandrārkau,
yugandharagirermūrdhnā samaṃ vahataḥ|
kimpramāṇau? yathākramam－
pañcāśatsaikayojanau|
pañcāśad yojanāni candramaṇḍalasya pramāṇam|
saikāni pañcāśat sūryamaṇḍalasya pramāṇam|$$ekapañcāśadirtthaḥ|
tārakāvimānaṃ yasyālpapramāṇam, pramāṇaṃ tasya krośaḥ|
sūryavimānasyādhastād bahiḥ sphaṭikamaṇḍalaṃ taijasamabhinirvṛttaṃ tāpanaṃ prakāśanaṃ ca |
candravimānasyādhastādāpyaṃ śītalaṃ bhāsvaraṃ ca |
prāṇināṃ karmabhirdṛṣṭiśarīraphalapuṣpaśasyauṣadhīnāmanugrahārtham, upadhātakārthaṃ ca yathāsambhavam|
caturdvīpake ekaścandramāḥ kṛtyaṃ karoti, ekaḥ sūryaḥ|
kiṃ punaścaturdvīpeṣu sūryo yugapat karoti? netyāha |
kiṃ tarhi? teṣu－ $$ardharātro’staṅgamanaṃ ma(g/d)hyāhna udayaḥ sakṛt||60||
yadottarakurāvardharātraḥ, tadā pūrvavidehe sūryasyāstaṅgamanam, jambūdvīpe ma(g/d)hyāhnaḥ, godānīye udayaḥ|
evamanyeṣvapi yojyam|
sūryasyeha gatibhedena rātridivānāṃ vṛddhih(r/n)āsau||60||
tatra punaḥ－ $$prāvṛṇmāse dvitīye’ntyanavamyāṃ vardhate niśā|
varṣāṇāṃ dvitīye māse bhādrapade dvitīyasya pakṣasya navamyāṃ vardhate rātriḥ|
hemantānāṃ caturthe tu hīyate,
saiva hemantānāṃ caturthe māse punarhīyate|$$antyanavamyāmiti varttate|$$phālgunamāsasya dvitīyapakṣanavamyām|
arhaviparyayāt||61||
yadā rātrirvardhate tadā divaso hīyate|
yadā rātrirhīyate tadā divaso vardhate||61||
kiyatyā mātrayā vardhate?
410$$lavaśo rātryaharvṛddhī,
lavaṃ lavaṃ rātrirvardhate, divaso vā |
te ca hānivṛddhī yathākramaṃ－
dakṣiṇottarage ravau|
jambūdvīpasya dakṣiṇaṃ pārśvaṃ gacchati bhāskare rātrivṛddhiḥ, uttaraṃ gacchatyaharvṛddhiḥ||
śuklapakṣasyādau candramaso vikalaṃ maṇḍalaṃ dṛśyate, kiṃ tatra kāraṇam?
svacchāyayā’rkasāmīpyād vikalendusamīkṣaṇam||62||
yadā hi saurasya vimānasyāsanne cāndramasaṃ vimānaṃ vahati tadā kila sauryo bhāsastasmin vimāne patanti, tato’parapārśve chāyā patantī vikalaṃ maṇḍalaṃ darśayatīti prājñaptiko nirdeśaḥ|
vāhayogaḥ sa tādṛśo bhavati yat kadācid vimānasyārdhaṃ dṛśyata iti pūrvācāryāḥ||
athaitāni sūryādivimānāni katame sattvā adhyāvasanti? devāścāturmahārājakāyikāḥ|
kimetānyeva teṣāṃ sthānāni? vimānavāsināmetāni|
bhūminivāsināṃ punaḥ sumerupariṣaṇḍādīni||62||
kati cāsya pariṣaṇḍāḥ? kiyatyo vā?
pariṣaṇḍāścatasro’sya daśasāhasrikāntarāḥ|
daśayojanasahasrāṇyudgamyaikā, evaṃ yāvaccaturthī |
tābhiḥ sumerorardhamākṣiptam|$$tāśca tato yathāsaṅkhyam－
ṣoḍaśāṣṭau sahasrāṇi catvāri dve ca nirgatāḥ||63||
prathamā pariṣaṇḍā soḍaśa sahasrāṇi yojanānāṃ sumerornirgatā|
dvitīyā’ṣṭau | tṛtīyā catvāri| caturthī dve||63||
karoṭapāṇayastāsu mālādhārāssadāmadāḥ|$$mahārājikadevāśca,
prathamāyāṃ pariṣaṇḍāyāṃ karoṭapāṇayo nāma yakṣāḥ prativasanti|
dvitīyāyāṃ mālādhārāḥ|
tṛtīyāyāṃ sadāmadāḥ sadāmattāḥ|
sarva ete cāturmahārājakāyikāḥ|
caturthyāṃ catvāro mahārājāḥ svayaṃ prativasanti, tatparicārāśca|$$atastasyāṃ cāturmahārājakāyikā devā ityuktam|
yathā pariṣaṇḍāsu caturmahārājakāyikā devāḥ, evaṃ
parvateṣvapi saptasu||64||
yugandharādiparvateṣu teṣāṃ grāmanigamāḥ|
ata evaiṣa devanikāyaḥ sarveṣāṃ mahiṣṭhaḥ||64||
merumūrdhni trayastriṃśāḥ,
atha kiyān merumūrdhā?
sa cāśītisahasradik|
ekaikapārśvamaśītisahasrāṇi yathaivādhastāt|
anye punarāhuḥ－ sa viṃśatisahasradik|$$catvāri pārśvānyasya catasro diśaḥ|
ekaikaṃ pārśvaṃ viṃśatiryojanasahasrāṇi, samantāt parikṣepeṇāśītiriti|
tasya ca－ $$vidikṣu kūṭāścatvāra uṣitā vajrapāṇibhiḥ||65||
sumerumūrdhno vidiśaḥ koṇāḥ, tāsu pañcayojanaśatapramāṇāścatvāraḥ kūṭā abhyudgatāḥ, yeṣu vajrapāṇayo nāma yakṣāḥ prativasanti||65||
tasya ca merumūrdhnaḥ－
madhye sārdhadvisāhasrapārśvamadhyardhayojanam| $$puraṃ sudarśanaṃ nāma haimaṃ citratalaṃ mṛdu||66||
412$$sumerutalasya madhye sudarśanaṃ nāma nagaraṃ dairdhye sārdhatṛtīyayojanasahasre ekaikaṃ pārśvamucchrāṇādhyardhayojanam|
prākāraḥ sauvarṇaḥ|
ekottareṇa dhātuśatenāsya bhumiścitritā|
tacca bhūmitalaṃ tūlapicuvat mṛdusaṃsparśaṃ pādakṣepotkṣepābhyāṃ natonnatam|
śakrasya devānāmindrasya rājadhānī||66||
sārdhadviśatapārśvo’tra vaijayantaḥ,
śakrasya devānāmindrasya vaijayanto nāma prasādo nāgarasya madhye nānāratnasthānavidhānasampadā sarvānyabhavanaśrīmahimnā hrepaṇaḥ, dairdhyeṇārdhatṛtīye yojanaśate pārśvaṃ pārśvam|
iyaṃ tāvannagarasyā－bhirāmatā|
bahiḥ punaḥ|$$taccairatratha – pāruṣya – miśra – nandanabhūṣitam||67||
tasya hi nagarasya bahiścaturṣu pārśveṣu catvāryudyānādīni devānāṃ krīḍābhūmayaḥ|
caitrarathamudyānam, pāruṣyakam, miśrākāvaṇam, nandanavanaṃ ca |
taistannagaraṃ bahiralaṃkṛtam||67||
viṃśatyantaritānyeṣāṃ subhūmīni caturdiśam|
eṣāṃ codyānānāṃ caturdiśaṃ catvāri subhūmīni viṃśatiyojanānyatikramya krīḍāsthānāni bhavanti|
tānyeva devānāṃ parasparaspardhayaiva śobhāṃ vitanvanti|
bahireva nagarasya pārśve－
pūrvottare pārijātaḥ sudharmā dakṣiṇāvare||68||
pārijāto nāma kovidārastrāyastriṃśānāṃ devānāṃ kāmaratiprakarṣālayaḥ|
tasya pañca yojanāni mūlābhiniveśaḥ, yojanaśatamucchrāyaḥ|
pañcāśad yojanāni śākhāpatrapalāśaṃ spharitvā tiṣṭhati|
tasya khalu sarvapariphullasya yojanaśatamanuvātaṃ gandho vāti, pañcāśad yojanāni prativātam|
yuktaṃ tāvadanuvātam, prativātaṃ tu katham? vṛkṣānatikramaṃ sandhāyoktamityeke|
na hi nāma prativātaṃ vāto vāti |
tasyaiva tu sā gandhasya tādṛśī prabhāvasampadeṣṭavyā yat pratibādhyamano’pi divyairmṛdumārutairgandhāntaraṃ santanoti|
mandataratasamārambhāttu gandhasantāna āśveva samucchidyate, ato na tathā viprakṛṣṭamadhvānaṃ prasarpati|
kiṃ punaḥ svabhūtāśrita evamapuṣpagandhasantāno vartate, utāho vāyuradhivāsito jāyate? nātra niyamaḥ|
ubhayathāpi hyācāryeṣṭiḥ|
yattarhi bhagavatoktam (dha- pa- 54)－
“na puṣpagandhaḥ prativāmeti na maulikastāgaracāndano vā|
satāṃ tu gandhaḥ prativātameti sarvā diśaḥ satpuruṣaḥ pravāti” ||iti?
mānuṣyakaṃ puṣpagandhaṃ sandhāyoktam|
taddhi pratītaṃ loke|
na ca tasya tādṛśī śaktiḥ|
mahīśāsakāstu paṭhanti－ “yojanaśatamanuvātaṃ gandho vāti, pañcāśad yojanāni prativātam” ( ) iti|
sudharmā nāma devasabhā dakṣiṇapaścime digbhāge, yasyāṃ niṣadya devāḥ kṛtyākṛtyaṃ samarthayante||68||
eṣa tāvat tridaśānāṃ bhājanasanniveśaḥ||
414$$tata ūrdhvaṃ vimāneṣu devāḥ,
tridaśebhya ūrdhvaṃ devā vimāneṣu pratiṣṭhitāḥ|
te punaryāmāḥ tuṣitāḥ, nirmāṇaratayaḥ, paranirmitavaśavartinaśca brahmakāyikādayaśca pūrvoktāḥ ṣoḍśasthānāntaragatāḥ|
ityete dvāviṃśatideva-nikāyāḥ samāsena yeṣāṃ bhājanaṃ prajñāyate|
kāmabhūjastu ṣaṭ|
teṣāṃ tu ṣaṭ kāmāvacarā devanikāyāḥ kāmān paribhuñjate, na śeṣāḥ|
tadyathā－ caturmahārājakāyikā yāvat paranirmitavaśavartinarḥ|
te punaḥ－ $$dvandvāliṅganapāṇyāptihasitekṣitamaithunāḥ||69||
dvandvena maithunaṃ bhūmisambaddhavāsinām cāturmahārājakāyikānāṃ trāyastriṃśānām, yathā manuṣyāṇām|
teṣāṃ tu vāyunirmokṣād dāhavigamaḥ; śukrābhāvāt|
āliṅganena bhaithunaṃ yāmānām; āliṅganamātreṇa dāhavigamāt|
pāṇisamprāptyā tuṣitānām, hasitena nirmāṇaratīnām, prekṣitena paranirmitavaśavartinām|
svavartināṃ sarveṣāṃ dvandvasamāpattyā|
kālaparimāṇaṃ tu prajñaptāvuktamiti vaibhāṣikāḥ |
yāvadyāvad viṣayāṇāṃ tīvrataratā, tāvattāvad rāgo’pi tīvrataraḥ|
yasya devasya devyā vā utsaṅge devakumāro devakanyā vā jāyate, sa tayoḥ putro bhavati sā ca duhitā||69||
kiyatpramāṇo jāyate? pañcavarṣopamo yāvad daśavarṣopamaḥ śiśuḥ|$$sambhavatyeṣu,
yathāsaṃkhyaṃ ṣaṭsu devanikāyeṣu |
te tu kṣipramevābhivardhante|
sampūrṇāḥ savastrāścaiva rūpiṇaḥ||70||
rūpāvacarā devāḥ sampūrṇakāyāḥ vastreṇa saṃvītā upapadyante|
sarve devā āryabhāṣābhāṣiṇaḥ||70||
tadatra kāmadhātau veditavyāḥ－
kāmopapattayastisraḥ kāmadevāḥ samānuṣāḥ|
kathaṃ kṛtvā? santi sattvāḥ pratyupasthikāmāḥ pratyupasthiteṣu kāmeṣvaiśvaryaṃ vaśe vartayanti|
tadyathā－ manuṣyāḥ, tadekatyāśca devāḥ|$$te punaścatvāro devanikāyāḥ|
santi sattvā nirmitakāmā nirmāya kāmānaiśvaryaṃ vaśe vartayanti|
tadyathā－ devā nirmāṇaratayaḥ|
santi sattvā paranirmitakāmāḥ paranirmiteṣu kāmeṣvaiśvaryaṃ vaśe varttayanti|
tadyathā－ devāḥ paranirmitavaśavarttinaḥ|
tā etā yathotpannaparibhogitvāt, yathecchātmanirmitaparibhogitvād, yathecchātmaparanirmitaparibhogitvācca tisraḥ kāmopapattaya ityucyante||
rūpadhātau tu－ $$sukhopapattayastisro navatridhyānabhūmayaḥ||71||
triṣu dhyāneṣu yā nava bhūmayaḥ tāstisraḥ sukhopapattayaḥ|
te hi devā vivekajane samādhijena ca prītisukhena ca niṣprītikena ca sukhena sukhaṃ viharanto dīrghamadhvānaṃ tiṣṭhanti|
ata etā nirduḥkhadīrghasukhatvāt sukhā upapattayaḥ sukhopapattayaḥ|
dhyānāntarotpattau tu prītisukhābhāvāt sukhopapattitvaṃ vicāryam||71||
yānyetāni devānāṃ dvāviṃśatisthānānyuktāni, teṣāmadharāduttaraṃ kiyad viprakṛṣṭam? naitat sarvaṃ yojanaparisaṃkhyayā sukaraṃ parisaṃkhyātum|
416$$api tu－ $$sthānāt sthānādadho yāvat tāvadūrdhvaṃ tatastataḥ|
jambūdvīpāt prabhṛti yaduttaraṃ sthānaṃ tasmād yāvadadho jambūdvīpastāvat punastasmādūrdhvaṃ sthānāntaram|
tadyathā－ caturthī pariṣaṇḍā caturṇāṃ mahārājānāṃ mūlasthānamitaścatvāriṃśadyojanasahasrāṇi,
tasmād yāvadadho jambūdvīpastāvadūrdhvaṃ tridaśānāṃ sthānām|
tasmādapi yāvadadho jambūdvīpastāvadūrdhvaṃ yāmānāṃ sthānam|
tato’pi yāvadadho jambūdvīpastāvadūrdhvaṃ tuṣitānāṃ sthānamiti|
evaṃ visteraṇa sarvamanukramya sudarśanebhyo yāvadadho jambūdvīpastāvadūrdhvamakaniṣṭhānāṃ sthānam|
tasmādūrdhvaṃ na punaḥ sthānamasti|
ata eva jyeṣṭhabhūtvādakaniṣṭhā ucyante|
aghaniṣṭhā ityapare|
aghaṃ kila cittasthaṃ rūpam, tanmātraniṣṭheti||
kiṃ punaradharasthānopapannā ūrdhvāni vimānāni gatvā paśyanti?
nordhvaṃ darśanamastyeṣāmanyatrarddhiparāśrayāt||72||
ṛddhyā vā trāyastriṃśā yāmān gaccheyuḥ|
parāśrayeṇa vā yadyṛddhimatā nīyerana, devena vā tatratyena| evaṃ śeṣāḥ|
āgataṃ tūrdhvopapannaṃ paśyet, na tūrdhvadhātukam, nordhvabhūmikam|
yathā spraṣṭavyaṃ na spṛśedaviṣayatvāt|
ata eva te nāsvenā kāyenāgacchanti, kiṃ tarhi? nirmitenādharabhūmikena|
tadicchayā paśyedihatyamiveti nikāyāntarīyāḥ||
athaiṣāṃ yāmādivimānānāṃ kiyat pramāṇam?
caturṇāṃ tāvad yāvatsumerumūrdhnaḥ ityeke|
dviguṇottaramityapare|
prathamaṃ tu dhyānaṃ yavāṃścāturdvīpakaḥ, dvitīyaṃ yavān sāhasraścūḍiko lokadhātuḥ, tṛtīyaṃ yāvān dvisāhasraḥ, caturthaṃ yāvāṃstrisāhasra ityeke|
prathamādīni sāhasrādiparimāṇāni, caturthaṃ tvaparimāṇamityapare||72||
atha ko’yaṃ sāhasraścūḍiko lokadhātuḥ, ko dvisāhasraḥ, trisāhasro vā?
caturdvīpakacandrārkamerukāmadivaukasām
brahmalokasahasraṃ ca sāhasraścūḍiko mataḥ ||73||
sahasraṃ jambūdvīpānāṃ pūrvavidehānāmaparagodānīyānāmuttarakuruṇām, sahasraṃ sūryāṇāṃ candrānāṃ sumerūṇām, sahasraṃ cāturmahārājakāyināṃ devānāṃ yāvat paranirmitavaśavartinām, sahasraṃ brahmalokānām－ ayamucyate sāhasraścūḍiko lokadhātuḥ|
tat sahasraṃ dvisāhasro lokadhātustu madhyamaḥ|
teṣāṃ cūḍikānāṃ lokadhātūnāṃ sahasraṃ dvisāhasro madhyamo lokadhātuḥ |
tat sahasraṃ trisāhasraḥ,
teṣāṃ dvisāhasrāṇāṃ lokadhātūnāṃ sahasraṃ trisāhasramahāsāhasro lokadhātuḥ|
eṣa hi kṛtsnaḥ－ $$samasaṃvartasambhavaḥ||74||
samaṃ saṃvartate, samaṃ vivartate |
sambhavo hi vivarta ityuttaratra vyākhyāsyāmaḥ|
kiṃ khalu yathā bhājanānāṃ pramāṇabhedaḥ, evaṃ tadvāsināmapi sattvānāṃ pramāṇabhedo’sti? astītyāha |
tatra tāvat－ $$jāmbūdvīpāḥ pramāṇena catuḥsārdhatrihastakāḥ|
jambūdvīpakā manuṣyāḥ pramāṇārdhacaturhastakāḥ|
kecittu caturhastakāḥ|
dviguṇottaravṛddhyā tu pūrvagodottarāhvayāḥ||75||
pūrvavidehakāḥ, godānīyāḥ, auttarakauravāśca manuṣyā aṣṭa–ṣoḍaśa–dvātriṃśaddhastapramāṇakā yathākramam||75||
418$$pādavṛddhyā tanuryāvat sārdhakrośo divaukasām|$$kāminām,
pādaḥ = krośasya caturtho bhāgaḥ |$$tanmātraṃ śarīraṃ cāturmahārājakāyikānām, dvau pādau trāyastriṃśānām, trayo yāmānām, catvārastuṣitānām, pañca nirmāṇaratīnām, adhyardhaḥ krośaḥ parinirmitavaśavartinām|
rūpiṇāṃ tvādau yojanārdham,
rūpiṇāṃ devānāṃ prathame sthāne brahmakāyikānāmardhayojanamātraṃ śarīram|
tataḥ param||76||$$ardhārdhavṛddhiḥ,
triṣu sthāneṣu brahmapurohitānāṃ yojanam, mahābrahmaṇo’dhyardham, parīttābhānāṃ dve yojane|
ūrdhvaṃ tu parīttābhebhya āśrayaḥ|$$dviguṇadviguṇā hitvā’nabhrakebhyastriyojanam||77||
apramāṇābhānāṃ catvāri yojanāni |
ābhāsvarāṇāmaṣṭau|
evaṃ dviguṇavṛddhyā yāvacchubhakṛtsnānāṃ catuḥṣaṣṭiḥ|
anabhrakāṇāṃ tato yojanatrayeṇa hīnaṃ dviguṇaṃ pañcaviṃśatiyojanaśatam|
tasmāt pareṇa punaḥ puṇyaprasavānāṃ dviguṇaṃ dviguṇaṃ yāvadakaniṣṭhānāṃ ṣoḍaśayojanasahasrāṇi śarīram||76-77||
evaṃ pramāṇabhinnānāṃ kimāyuṣo’pyasti bhedaḥ? astītyāha|
sahasramāyuḥ kuruṣu,
varṣāṇām|
dvayorardhārdhavarjitam|
dvayordvīpayorardhārdhaṃ varjayitvā pañca varṣaśatāni godānīyānām|
ardhatṛtīye varṣaśate pūrvavidehānām|
ihāniyatam,
jambūdvīpe nāstyāyuṣo niyamaḥ|
kadācit bhūyo bhavati kadācidalpīyaḥ|
ante tu daśābdāḥ,
abdaḥ= saṃvatsaraḥ|$$ante hīyamānaṃ daśa varṣāṇyāyurbhavati|
ādito’mitam||78||
āditaḥ prāthamakalpikānāṃ manuṣyāṇāmaparimāṇamāyurbhavati|
sahasrādisaṃkhyayā parimātuṃ na śakyate||78||
uktaṃ manuṣyāṇām||
devānāṃ vaktavyam|
taccāhorātraṃ vyavasthāpya śakyaṃ vaktumiti sa eva caiṣāṃ vyavasthāpyate－
nṛṇāṃ varṣāṇi pañcāśadahorātro divokasām|$$kāme’dharāṇām,
yāni manuṣyāṇāṃ pañcāśad varṣāṇi, tāni kāmadhātāvadharāṇāṃ devānāṃ cāturmahārājakāyikānāmekaṃ rātrindivam|
tenāyuḥ pañcavarṣaśatāni tu||79||
tena tatastyenāhorātreṇa teṣāṃ triṃśadrātrakeṇa māsena dvādaśamāsakena saṃvatsareṇa divyāni pañcavarṣaśatāni āyuḥpramāṇam||79||
dviguṇottaramūrdhvānāmubhayam,
ūrdhvānāṃ devānāmubhayaṃ dviguṇottaramahorātraścāyuśca|
kathaṃ kṛtvā? yanmanuṣyāṇāṃ varṣaśataṃ tat trāyastriṃśānāṃ devānāmekaṃ rātrindrivam, tena rātrindivena divyaṃ varṣasahasramāyuḥ|
evaṃ yāmādīnāṃ yathākramam|
mānuṣyakāṇi dve catvāryaṣṭau ṣoḍaśa varṣaśatānyekaṃ rātrindivam, tena rātrindivena dve catvāryaṣṭau ṣoḍaśa divyāni varṣasahasrāṇyāyuṣaḥ pramāṇam|
yugandharādūrdhvaṃ sūryācandramasorabhāvāt kathaṃ devānāmahorātravyavasthānam, ālokakṛtyaṃ va?
puṣpāṇāṃ saṅkocavikāsāt kumudapajhavat, śakunīnāṃ ca kūjanākūjanāt, middhāpagamopagamācca ālokakṛtyam; svayamprabhatvāt|
uktamāyuḥ kāminām||
rūpiṇāṃ punaḥ|$$nāstyahorātramāyustu kalpaiḥ svāśrayasammitaiḥ||80||
420$$yeṣāṃ rūpiṇāmardhayojanamāśrayaḥ, teṣāmardhakalpamāyuḥ|
yeṣāṃ yojanam, teṣāṃ kalpam|
evaṃ yasya yāvadyojanamāśrayaḥ, tasya tāvatkalpamāyuḥ; yāvadakaniṣṭhānāṃ ṣoḍaśakalpasahasrāṇyāyuḥ pramāṇam||80||
ārūpye viṃśatiḥ kalpasahasrāṇyadhikādhikam|
ākāśānantyāyatane viṃśatikalpasahasrāṇyāyuṣaḥ pramāṇam|
vijñānānantyāyatane tasmādadhikaṃ viṃśatiḥ sahasrāṇi|
ākiñcanyāyatane tasmādadhikaṃ viṃśatiḥ|
bhavāgre tasmādadhikaṃ viṃśatiḥ|
evaṃ teṣāṃ yathākramaṃ catvāriṃśat ṣaṣṭiraśītiḥ kalpasahasrāṇyāyuḥpramāṇam||
katamo’tra kalpo veditavyaḥ－ kimantarakalpaḥ, atha saṃvartakalpaḥ, atha vivarttakalpaḥ, atha mahākalpaḥ?
mahākalpaḥ parīttābhāt prabhṛtyardhamadhastataḥ||81||
parīttābhādeva nikāyāt prabhṛti mahākalpenāyuḥ veditavyam|
tasmādadho mahākalpasyādhaṃ kalpīkṛtya mahābrahmādīnāmāyurvyavasthāpitam|
kathaṃ kṛtvā? $$yacca loko viṃśatimantarakalpān vivartate, yacca loko viṃśatimantarakalpān vivarta āste, yacca viṃśatimantakalpān saṃvartate－ ime ṣaṣṭirantarakalpā mahābrahmaṇo’dhyardhaṃ&ḥ kalpa uktaḥ|
evaṃ ca kṛtvā mahākalpasyārdhaṃ catvāriṃśadantarakalpān kalpīkṛtya teṣāmāyuḥpramāṇamuktam||81||
uktaṃ sugatāvāyuḥ pramāṇam||
durgatāvidānīṃ vaktavyam|
tatra tāvat－ $$kāmadevāyuṣā tulyā ahorātrā yathākramam|$$sañjīvādiṣu ṣaṭsu,
yāvat ṣaṇṇāṃ kāmāvacarāṇāṃ devanikāyānāmāyuruktam, tena tulyā ahorātrāḥ ṣaṭṣu narakeṣu yathākramaṃ veditavyāḥ－ sañjīve, kālasūtre, saṅghāte, raurave, mahāraurave, tāpane ca |
āyustaisteṣāṃ kāmadevavat||82||
tairidānīṃ svairahorātraisteṣāṃ yathā ṣaṇṇāṃ kāmāvacarāṇāṃ devānāmāyuḥ, tathaiva yathākramaṃ veditavyam|
kathaṃ kṛtvā? yaddhi cāturmahārājakāyikānāmāyuḥpramāṇam, tat sañjīvane mahānarake ekaṃ rātrindivam|
tena yāvad dvādaśamāsakena saṃvatsareṇa tatratyāni pañcavarṣaśatānyāyuḥ|
yat trāyarstriṃśānāmāyuḥpramāṇam, tat kālasūtre mahānarake| evaṃ rātrindivam|
tena rātrindivena tasmin varṣasahasrāṇyāyuḥpramāṇam|
evamanyeṣvapi yathāyogaṃ yojyam, yāvat paranirmitavaśavartināmāyuḥpramāṇaṃ tattulyenāhorātreṇa tāpane ṣoḍaśa varṣasahasrāṇyāyuḥpramāṇam||82||
ardhaṃ pratāpane,
pratāpane mahānarake’ntarakalpasyārdhamāyuḥpramāṇam|
avīcāvantaḥkalpam,
tiraścāṃ tu niyamo nāsti|
paraṃ punaḥ|$$kalpaṃ tiraścām,
paramāyustiraścāmantarakalpam|
tat punarnāgānāṃ nandopanandāśvatalīprabhṛtīnām|
uktaṃ hi bhagavatā－ “aṣṭāvime bhikṣavo nāgā mahānāgāḥ kalpasthā dharaṇīndharāḥ” ( ) iti vistaraḥ|
422$$pretānāṃ māsāhnā śatapañcakam||83||
yo manuṣyāṇāṃ māsaḥ, sa pretānāmahorātraḥ|
tenāhorātreṇa pañca varṣaśatānyāyuḥ||83||
śītanarakeṣvāyuṣaḥ kiṃ pramāṇam?
vāhād varṣaśatenaikatiloddhārakṣayāyuṣaḥ|$$arvudād viṃśatiguṇaprativṛddhyāyuṣaḥ pare||84||
upamānamātreṇa teṣvāyurākhyātaṃ bhagavatā－ “tadyathā bhikṣava iha syād viṃśatikhārīko māgadhakastilavāhaḥ pūrvastilānāṃ cūḍikābaddhaḥ|
tataḥ kaścideva varṣaśatasyātyayādekaṃ tilamapanayate, kṣiprataraṃ bhikṣavaḥ sa viṃśatikhārīko māgadhakastilavāho’nenopakrameṇa parikṣayaṃ paryādānaṃ gacchet|
na tvevāhamarvudopapannānāmāyuṣaḥ paryantaṃ vadāmi |
yathā khalu bhikṣavo viṃśatirarvudāḥ, evameko nirarvudaḥ; vistareṇa yathā khalu bhikṣavo viṃśatiḥ pajhā evameko mahāpajhaḥ” iti||
evameṣāmāyuṣmatāṃ sattvānāṃ kimastyaparipūrṇāyuṣāmantarā mṛtyuḥ, āhosvinna? sarvatrāsti－
kurubāhyo’ntarāmṛtyuḥ,
uttarakuruṣu niyatāyuṣaḥ sattvā avaśyaṃ kṛtsnamāyurjīvanti|
anyeṣu nāvaśyam|
pudgalānāṃ tu bahūnāṃ nāstyantareṇa kālakriyayā|
tuṣitasthasyaikajātipratibaddhasya bodhisattvasya, caramabhavikasattvasya jinādiṣṭasya jinabhūtasya, śraddhānusāridharmānusāriṇoḥ, bodhisattvacakravarttimātrośca tadgarbhayorityevamādīnām||
yojanapramāṇena sthānāni śarīrāṇi coktāni, varṣapramāṇenāyuruktam||
tayośca pramāṇaṃ noktamiti vaktavyam, nāmnā ca sarveṣāṃ vyavasthānam, atastasyāpi paryanto vaktavyaḥ|
teṣāṃ samānākhyānārthamādiprakrama ārabhyate－
paramāṇvakṣarakṣaṇāḥ|$$rūpanāmādhvaparyantāḥ,
rūpasyāpacīyamānasya paryantaḥ paramāṇuḥ|
kālasya paryantaḥ kṣaṇaḥ|
nāmnaḥ paryanto’kṣaram|
tadyathā－ gauriti|
kṣaṇasya punaḥ kiṃ pramāṇam? samagreṣu pratyayeṣu yāvatā dharmasyātmalābhaḥ, gacchan vā dharmo yāvatā paramāṇoḥ paramāṇvantaraṃ gacchati|
balavatpuruṣāddhaṭamātreṇa pañcaṣaṣṭiḥ kṣaṇā atikrāmantītyābhidhārmikāḥ|
missing
paramāṇuraṇustathā||85||$$lohāpśaśāvigocchidrarajolikṣāstadudbhavāḥ|$$yavastathāṅgulīparva jñeyaṃ saptaguṇottaram||86||
etat paramāṇvādikaṃ saptaguṇottaraṃ veditavyam|
sapta paramāṇavo’ṇuḥ, saptāṇavo loharajaḥ, tāni saptābrajaḥ, tāni sapta śaśarajaḥ, tāni saptaiḍakarajaḥ, tāni sapta gorajaḥ, tāni sapta vātāyanacchidrarajaḥ, tāni sapta likṣāḥ, tadudbhavā yūketyarthaḥ, sapta yūkā yavaḥ, sapta yavā aṅgulīparva |
trīṇi parvāṇyaṅgulīti prasiddhameveti noktam||85-86||
pārśvīkṛtāstu－
caturviśatiraṅgulyo hasto hastacatuṣṭayam|$$dhanuḥ,
vyāsenetyarthaḥ|
pañcaśatānyeṣāṃ krośo’raṇyaṃ ca tanmatam||87||
dhanuṣāṃ pañcaśatāni krośaḥ |
krośamātraṃ ca grāmādi araṇyamiṣṭam||87||
te’ṣṭau yojanamityāhuḥ,
uktaṃ yojanasya pramāṇam||
varṣasyedānīmucyate－
viṃśaṃ kṣaṇaśataṃ punaḥ|$$tatkṣaṇaḥ,
kṣaṇānāṃ viṃśaṃ śatamekastatkṣaṇaḥ|
te punaḥ ṣaṣṭirlavaḥ.
tatkṣaṇāḥ ṣaṣṭirlava ityucyate|
424$$triṃśadguṇottarāḥ||88||$$trayo muhūrttāhorātramāsāḥ,
triṃśallavā muhūrttaḥ, triṃśanmuhūrttā ahorātraḥ|
kadācittu rātriradhikā bhavati, kadācidūnā, kadācit samā|
tridaśāhorātrā māsaḥ|
dvādaśamāsakaḥ|$$saṃvatsaraḥ sonarātraḥ,
catvāro māsā hemantānām, catvāro varṣāṇāmityete dvādaśa māsā saṃvatsaraḥ sārdhamūnarātraiḥ|
saṃvatsareṇa hi ṣaḍūnarātrā nipātyante|
kathaṃ kṛtvā?
“hemantagrīṣmavarṣāṇāmadhyardhe māsi nirgate|
śeṣe’rdhamāse vidvadbhirūnarātro nipātyate||”
utkaṃ varṣapramāṇam||
kalpasyedānīṃ vaktavyam－
kalpo bahuvidhaḥ samṛtaḥ||89||
antarakalpaḥ, saṃvarttakalpaḥ, vivarttakalpaḥ, mahākalpaśceti|
tatra tāvat－ $$saṃvarttakalpo narakāsambhavāt bhājanakṣayaḥ|
narakeṣu hi sattvāsambhavāt prabhṛti yāvat bhājanasaṃkṣayaḥ|
dve hi saṃvarttanyau－ gatisaṃvartanī, dhātusaṃvartanī ca |
punardve saṃvartanyau－ sattvasaṃvartanī, bhājanasaṃvartanī ca|
bhavati sa kālo yannarakeṣu sattvāścyavante nopapadyante|
sa ārambhaḥ saṃvartakalpasya|
yadayaṃ loko viṃśatyantarakalpān vivṛtto’sthāt tanniryātaṃ vaktavyam|
yadviṃśatimantarakalpān saṃvartiṣyate tat pratipannaṃ vaktavyam|
yadā narakeṣvekasattvo nāvaśiṣṭo bhavati iyatāyaṃ lokaḥ saṃvṛto bhavati|
yaduta narakasaṃvarttanyā yasya tadānīṃ niyataṃ narakavedanīyaṃ karma dhriyate sa lokadhātvantaranarakeṣu kṣipyate|
evaṃ tiryaksaṃvarttanī, pretasaṃvarttanī ca vaktavyā|
mahāsamudragatāstiryañcaḥ pūrvaṃ saṃvartante|
manuṣyasahacariṣṇavastu taireva sārdhaṃ bhavanti |
sa kālo yanmanuṣyeṣvanyatamaḥ sattvaḥ svayamanācāryakaṃ dharmatāpratilambhikaṃ prathamaṃ dhyānaṃ samāpadyate, sa tasmāt vyutthāya vācaṃ bhāṣate－ ‘sukhaṃ bata vivekajaṃ prītisukham, śānta bata vivekajaṃ prītisukham’ iti|
taṃ ca śabdaṃ śrutvā anye’pi sattvāḥ samāpadyante|
kālaṃ kṛtvā brahmaloka upapadyante|
yadā jambūdvīpa ekasattvo’pi nāvaśiṣṭo bhavati iyatā’yaṃ lokaḥ saṃvṛtto bhavati yaduta jambūdvīpasaṃvartanyā|
evaṃ pūrvavideha–godānīyottarakurusaṃvartanyo vaktavyāḥ|
yadā manuṣyeṣvekasattvo’pi nāvaśiṣṭo bhavati iyatā’yaṃ lokaḥ saṃvṛtto bhavati yaduta manuṣyagatisaṃvarttanyā|
auttarakauravāstu kālaṃ kṛtvā kāmāvacareṣu deveṣūpapadyante|
tatra vairāgyābhāvāt|
evaṃ cāturmahārājakāyikeṣvapi deveṣu prathamaṃ dhyānaṃ samāpadya brahmaloka upapadyante|
yadā tatraikasattvopi nāvaśiṣṭo bhavati iyatā’yaṃ lokaḥ saṃvṛtto bhavati yaduta cāturmahārājakāyikasaṃvarttanyā|
426$$evaṃ yāvat parinirmitavaśavartisaṃvarttanyo vaktavyāḥ|
yadaikasattvo’pi kāmāvacareṣu deveṣu nāvaśiṣṭo bhavati iyatā’yaṃ lokaḥ saṃvṛtto bhavati yaduta kāmādhātusaṃvartanyā|
brahmaloke’pyanyatamaḥ sattvo dharmatāprātilambhikaṃ dvitīyaṃ dhyānaṃ samāpadyotthāya vācaṃ bhāṣate－ ‘sukhaṃ bata samādhijaṃ prītisukham śāntaṃ bata samādhijaṃ prītisukham’ iti|
taṃ śabdaṃ śrutvā’nye’pi sattvāḥ samāpadyante|
kālaṃ ca kṛtvā ābhāsvareṣu deveṣūpapadyante|
yadā brahmaloka ekasattvo’pi nāvaśiṣṭo bhavati iyatā’yaṃ lokaḥ saṃvṛtto bhavati yaduta sattvasaṃvartanyā|
tataḥ śūnye bhājane ita eva sāmantakāt sattvānāṃ tadākṣepake karmaṇi parikṣīṇe sapta sūryāḥ prādurbhūya krameṇa yāvat pṛthivīṃ sumeruṃ ca niḥśeṣaṃ dahanti|
tasmādeva ca prajvalitādarcirvāyunā kṣiptaṃ śūnyaṃ brāhmaṃ vimānaṃ nirdahat paraiti|
tacca tadbhūmikamevarcirveditavyam|
nahi visabhāgā apakṣālāḥ kramante; tatsambaddhasambhūtatvāt|
tasmāttadityuktam|
kāmāvacaro hyagnī rūpāvacaramagniṃ sambadhnātīti|
evamanyasyāmapi saṃvartanyāṃ yathāsambhavaṃ veditavyamiti|
narakeṣu sattvānāṃ cyutyanutpādāt prabhṛti yāvat bhājanānāṃ saṃkṣaya eṣa kālaḥ|
vivartakalpaḥ prāgvāyoryāvannarakasambhavaḥ||90||
prathamād vāyoḥ prabhṛti yāvannarakeṣu sattvasambhavaḥ, eṣa kālo vivartakalpa ityucyate|
tathā hi saṃvṛtto loka ākāśamātrāvaśeṣaściraṃ kālaṃ tiṣṭhati yāvat punarapi sattvānāṃ karmādhipatyena bhājanānāṃ pūrvanimittabhūtā ākāśe mandamandā vāyavaḥ syandante|
tadā prabhṛti yadayaṃ loko viṃśatimantarakalpān saṃvṛtto’sthāt, tanniryātaṃ vaktavyam|
yad viṃśatimantarakalpān vivarttiṣyate, tadupayātaṃ vaktavyam|
tataste vāyavo vardhamānā yathoktaṃ vāyumaṇḍalaṃ jāyate|
tataḥ śanairyathoktakramavidhānaṃ sarvaṃ jāyate－ abmaṇḍalam, kāñcanamayī pṛthivī, sumervādayaśca|
prathamaṃ tu brāhmaṃ vimānamutpadyate|
tato yāvad yāmīyam, tato vāyumaṇḍalādīni |
iyatā’yaṃ loko vivṛtto bhavati yaduta bhājanavivartanyā|
athānyataraḥ sattva ābhāsvarebhyaścyutvā śūnye brāhme vimāna utpadyate|
anye’pi ca sattvāstataścyutvā brahmapurohiteṣūpapadyante|
tato brahmakāyikeṣu paranirmitavaśavartiṣu|
krameṇa yāvaduttarakurau, godānīye, pūrvavidehe, jambūdvīpe, preteṣu, tiryakṣu, narakeṣūpapadyante|
dharmatā hyeṣā－ yat paścāt saṃvartate tat pūrvaṃ vivarttate|
yadā narakeṣvekaḥ sattvo’pi prādurbhūto bhavati, tadā yadayaṃ loko viṃśatimantarakalpān vivartate tanniryātaṃ bhavati|
yad viṃśatimantarakalpān vivarttaḥ sthāsyati, tadupayātaṃ bhavati||90||
428$$antaḥkalpo’mitāt yāvad daśavarṣāyuṣaḥ,
vivartamāne loke ekānnaviṃśatirantarakalpā aparimitāyuṣāṃ manuṣyāṇāmatikrāmanti|
aparimitāyuṣāmeva hrasatāṃ yāvaddaśavarṣāyuṣo bhavanti|
so’sau vivṛttānāṃ tiṣṭhatāṃ prathamo’ntarakalpaḥ|
tataḥ|$$utkarṣā apakarṣāśca kalpā aṣṭādaśāpare||91||
tasmādapare’ṣṭādaśotkarṣāḥ, apakarṣāścāṣṭādaśāntarakalpā bhavanti|
kathaṃ kṛtvā? tebhyo hi daśavarṣāyuṣkebhya utkarṣaṃ gacchantaḥ krameṇaśītivarṣasahasrāyuṣo bhavanti|
punaścāpakarṣaṃ gacchanto daśavarṣāyuṣo bhavani |
evaṃ dvitīyo’ntarakalpaḥ |
evaṃ yāvadaṣṭādaśa||91||
utkarṣa ekaḥ,
ekāntarakalpo viṃśatitama utkarṣaḥ |
evamapakarṣaḥ|$$daśavarṣāyuṣkebhyo yāvadaśītivarṣāyuṣāṃ manuṣyāṇāmiti varttate|
athaite utkarṣāḥ kiyantaṃ prakarṣaṃ gacchanti?
te’śītisahasrād yāvadāyuṣaḥ|
nātaḥ pareṇa vardhante|
yāvāneva cānyeṣāmantarakalpānāmutkarṣāpakarṣakālaṃ, tāvāneva prathamasyāpakarṣakālaḥ paścimasya cotkarṣakāla iti samānakālāḥ sarve bhavanti|
iti loko vivṛtto’yaṃ kalpāṃstiṣṭhati viṃśatim||92||
ityanenāntarakalpanyāyenāyaṃ viṃśatimantarakalpān vivṛttastiṣṭhati||92||
yāvantaṃ kālaṃ vivṛttastiṣṭhati, tāvantameva kālam－
vivartate’tha saṃvṛtta āste saṃvartate samam|
viṃśatimevāntarakalpān vivartate, viṃśatiṃ saṃvarttate, viṃśatiṃ saṃvṛtta āste||
yadyapi tadānīmutkarṣā apakarṣāśca na pravartante, kālastu samānaḥ parisaṃkhyāyate|
tatraikenāntarakalpena bhājanānyabhinivartante, ekānnaviṃśatyā’ntarakalpena bhājanāni vidhvaṃsyante, ekānnaviṃśatyā śūnyībhavanti|
tā etā antarakalpānāṃ catasro viṃśatyo’śītirbhavanti|
te hyaśatirmahākalpaḥ,
etanmahākalpasya pramāṇam||
kalpaḥ kiṃsvabhāvaḥ? pañcaskandhasvabhāvaḥ|
yaducyate－ “tribhirasaṅkhyeyaiḥ kalpānāṃ buddhatvaṃ prāpyate” ( ) iti|
tat katameṣāṃ kalpānām? ya eva mahākalpo nirdiṣṭaḥ|
tadasaṅkhyatrayodbhavam||93||
buddhatvam, $$asaṅkhyeyānāṃ kalpanānāṃ trayeṇa|
kathamasaṃkhyeyasyāsati saṃkhyeyāvasāne punastritvamucyate? naitadevaṃ veditavyam|
kiṃ tarhi? “ṣaṣṭiḥ sthānāntarāṇyasaṃkhyeyam” ( ) iti muktakasūtraṃ paṭhyate|
katamāni ṣaṣṭiḥ?
eko hyadvitīyaḥ prathamaṃ sthānāntaram|
ekakānāṃ daśako dvitīyam|
daśa daśakāni śataṃ tṛtīyam|
daśa śatāni sahasram|
daśa sahasrāṇi prabhedaḥ|
daśa prabhedā lakṣam|
daśa lakṣā atilakṣaḥ|
daśātilakṣāḥ kauṭiḥ|
daśa kauṭyo madhyaḥ|
daśa madhyā ayutam|
daśāyutā mahāyutam|
daśa mahāyutā niyutam|
daśa niyutā mahāniyutam|
daśa mahāniyutāḥ prayutam|
daśa prayutā mahāprayutaḥ|
daśa mahāprayutāḥ kaṅkaraḥ|
daśa kaṅkarā mahākaṅkaraḥ|
daśa mahākaṅkarā visvaraḥ|
daśa visvarā mahāvisvaraḥ|
daśa mahāvisvarā akṣobhyaḥ|
daśākṣobhyā mahākṣobhyaḥ|
daśa mahākṣobhyā vivāhaḥ|
daśa vivāhā mahāvivāhaḥ|
daśa mahāvivāhā utsaṅgaḥ|
daśotsaṅgā mahotsaṅgaḥ|
daśa mahotsaṅgā vāhanaḥ|
daśa vāhanāni mahāvāhanam|
daśa mahāvāhanāni tiṭibhaḥ|
daśa tiṭibhā mahātiṭibhaḥ|
daśa mahātiṭibhā hetuḥ|
daśa hetavo mahāhetuḥ|
daśa mahāhetavaḥ karabhaḥ|
daśa karabhā mahākarabhaḥ|
daśa mahākarabhā indraḥ|
daśendrā mahendraḥ|
daśa mahendrāḥ samāptam|
daśa samāptāni mahāsamāptam|
daśa mahāsamāptāni gatiḥ|
daśa gatayo mahāgatiḥ|
daśa mahāgatayo nimbarajaḥ|
daśa nimbarajāṃsi mahānimbarajaḥ|
daśa mahānimbarajāṃsi mudrā|
daśa mudrā mahāmudrā|
daśa mahāmudrā balam|
daśa balāni mahābalam|
daśa mahābalāni saṃjñā|
daśa saṃjñā mahāsaṃjñā|
daśa mahāsaṃjñā vibhūtaḥ|
daśa vibhūtā mahāvibhūtaḥ|
daśa mahāvibhūtā balākṣam|
daśa balākṣā mahābalākṣam|
daśa mahābalākṣāṇi asaṃkhyam|
430$$aṣṭakaṃ madhyād vismṛtam|
ityeteṣāṃ ṣaṣṭisthānāntaragatāṃ saṅkhyāmanuprāptāḥ kalpā asaṅkhyeyānītyucyante|
tato vyāvṛtya punargaṇyante|
evaṃ trīṇi asaṅkhyeyānītyucyante|
na tu naiva parisaṅkhyātuṃ śakyanta iti|
kinnu khalu kālaprakarṣeṇaiva kṛtapraṇidhānā bodhisattvā bodhimabhisambudhyante?
kimetadeva bhaviṣyati－
mahatāṃ hi puṇyajñānasambhāreṇa ṣaḍbhiḥ pāramitābhiḥ bahubhirduṣkaraśatasahasraistribhiḥ kalpāsaṅkhyeyairanuttarāṃ samyaksaṃbodhimabhisambudhyante bodhisattvāḥ|
yadyapyanyathāpyasti mokṣāvakāśaḥ, kimarthaṃ ta iyantaṃ yatnamārabhante? parārthaṃ ta iyantaṃ yatnamārabhante－
‘kathaṃ parānapi mahato duḥkhaughāt paritrātuṃ śaknuyām’ iti|
ka eṣāṃ parārthena svārthaḥ? eṣa eva teṣāṃ svārtho yaḥ parārthaḥ, tasyābhimatatvāt|
ka idānīmetacchraddhāsyate? satyaṃ duḥśraddhānametadātmambharibhirniṣkaruṇaiḥ; kāruṇikaistu śraddhitamevaitat|
yathā ceha kecidabhyastanairghṛṇyā astyapi svārthe paravyasanābhiratā upalabhyante|
tathā punarabhyastakāruṇyā asatyapi svārthe parahitakriyābhirāmāḥ santīti sambhāvyam|
yathaiva cābhyāsavaśādanātmabhūteṣu saṃskāreṣu saṃskṛtatalakṣaṇānabhijñā ātmasnehaṃ niveśya taddhetorduḥkhānyudvahanti,
evaṃ punarabhyāsavaśādātmasnehaṃ tebhyo nirvartya pareṣvapekṣāṃ vardhayitvā taddhetorduḥkhānyudvahantīti sambhāvyam|
gotrāntarameva hi tat tathājātīyaṃ nirvartate yat pareṣāṃ duḥkhena duḥkhāyate sukhena sukhāyate, nātmana iti|
na te punaḥ svārthamanyaṃ paśyanti |
āha cātra－
“hīnaḥ prārthayate svasantatigataṃ yaistairupāyaiḥ sukham,
madhyo duḥkhanivṛttimeva na sukhaṃ duḥkhāspadaṃ tad yataḥ|
śreṣṭhaḥ prārthayate svasantatigatairduḥkhaiḥ pareṣāṃ sukham,
duḥkhātyantanivṛttimeva ca yatastadduḥkhaduḥkhyeva saḥ||” ( )
kiṃ punarutkarṣā buddhā utpadyante? āhosvidapakarṣāḥ?
apakarṣe tu śatād yāvat tadudbhavaḥ|
aśītivarṣaśatāyuṣi prajāyāmapakarṣe ārabdhe yāvadvarṣaśatāyuṣo manuṣyā bhavanti, etasminnantare buddhā utpadyante|
kasmānnotkarṣakāle? tadā hi duḥsamudvejāḥ sattvā bhavanti|
kasmānna śatāt? tadā hi pañca kaṣāyā abhyutsadā bhavanti |
tadyathā－ āyuṣkaṣāyaḥ, kalpakaṣāyaḥ, kleśakaṣāyaḥ, dṛṣṭikaṣāyaḥ, sattvakaṣāyaśca|
apakarṣasyādhastāt pratyavarā āyurādayaḥ kiṭṭabhūtatvāt kaṣāyā ucyante|
dvābhyāṃ hi jīvitopakaraṇavipattī yathākramam|
dvābhyāṃ kuśalapakṣavipattiḥ; kāmasukhallikā’tmaklamathānuyogādhikārāt, gṛhipravrajitapakṣayorvā|
ekenātmabhāvavipattiḥ; pramāṇarūpārogyabalavṛddhismṛtivīryadhairyabhraṃśāt||
432$$atha pratyekabuddhānāṃ kasmin kāle utpādaḥ?
dvayoḥ pratyekabuddhānām,
utkarṣe’pi, apakarṣe’pi |
dvividhā hi pratyekabuddhāḥ－ vargacāriṇaḥ, khaḍgaviṣāṇakalpāśca|
tatra vargacāriṇaḥ śrāvakapūrviṇaḥ pratyekajinā ucyante |
pṛthagjanapūrviṇo’pi santītyapare|
ye’nyatrotpāditanirvedhabhāgīyā iha svayaṃ mārgamabhisambudhyante|
tathā hi pūrvayogaṃ paṭhanti－ parvate kila pañcaśatāni tāpasānāṃ kaṣṭāni tapāṃsi tapyante sma, yāvat pratyekabuddhasahoṣitena markaṭenāgamya tadīryāpathasandarśanāt pratyekabodhimabhisambuddhāḥ” ( ) iti|
na cāryāḥ santaḥ kaṣṭāni tapāṃsi tapyeran|
khaḍgaviṣāṇakalpāḥ punarasaṃsṛṣṭavihāriṇaḥ|
teṣāṃ pratyekabuddhānām－
khaḍgaḥ kalpaśatānvayaḥ||94||
mahākalpānāṃ śataṃ bodhisambhāreṣu caritaḥ khaḍgaṃ viṣāṇakalpo bhavati|
vinopadeśenātmānamekaṃ pratibuddhā iti pratyekabuddhāḥ|
te hyekamātmānaṃ damayanti, nānyān|
missing
kiṃ punaratra kāraṇam? na hi tāvadaśaktā dharmaṃ deśayitum; pratisaṃvitprāptatvāt|
śakyaṃ ca taiḥ pūrvabuddhānāmanuśāsanamanusmṛtyāpi dharmaṃ deśayitum|
nāpi niṣkaruṇāḥ; sattvānugrahārthamddherāviṣkaraṇāt|
nāpi sattvānāmabhavyatvāt; tathā hi laukikavītarāgāḥ saṃvidyante|
kiṃ tarhi? pūrvābhyāsavaśenālpotsukatādhimuktatvāt notsahante gambhīradharmagrahaṇāya pareṣāṃ vyāpartum|
anusrotogāminīnāṃ hi prajānāṃ duṣkaraṃ pratisrotonayanam|
gaṇaparikarṣaṇaprasaṅgaparihārārthaṃ ca; vyākṣepasaṃsargabhīrutvāt||93-94||
atha cakravarttinaḥ kadotpadyante?
cakravartisamutpattirnādho’śītisahasrakāt|
amite cāyuṣi manuṣyāṇāṃ yāvadaśītisahasrake cotpattiścakravarttinām, nādhaḥ; tasyāḥ sasyasampadastadūnāyuṣāmabhājanatvāt|
rājyaṃ cakreṇa vartayituṃ śīlameṣāmiti cakravarttinaḥ|
te punaścaturvidhāḥ－
suvarṇarūpyatāmrāyaścakriṇaḥ, suvarṇa– rūpa– tāmra– ayaścakrāṇi yeṣāṃ santi|
pratham eṣāmuttamaḥ, dvitīya upottamaḥ, tṛtīyo madhyamaḥ, caturthodhamaḥ|
te’dharakramāt||95||$$eka–dvi–tri–caturdvīpāḥ,
yasyāyasaṃ cakraṃ sa ekadvīpādhipatiḥ, yasya tāmramayaṃ sa dvayoḥ, yasya rūpyamayaṃ sa trayāṇām, yasya suvarṇamayaṃ sa caturdvīpādhipatiḥ－ eṣa prājñaptiko nirdeśaḥ|
sūtre tu pradhānagrahaṇādekameva sauvarṇaṃ cakram|
“yasya rājñaḥ kṣatriyasya mūrdhābhiṣiktasya tadaiva poṣadhe pañcadaśyāṃ śiraḥsnātasyopoṣadhopoṣitasyopariprāsādatalagatasyāmātyagaṇaparivṛtasya pūrvasyāṃ diśi cakraratnaṃ prādurbhavati sahasrāraṃ sanābhikaṃ sanemikaṃ sarvākāraparipūrṇaṃ śubhakarmārakṛtaṃ divyaṃ sarvasauvarṇam, sa rājā bhavati cakravartī” (dī- ni- ca- sū-) iti|
434$$evaṃ caite cakravartina utpadyante－
na ca dvau saha buddhavat|
sūtra uktam－ “’asthānamanavakāśo yadapūrvācaramau dvau tathāgatāvarhantau samyaksambuddhau loka utpadyeyātām|
nedaṃ sthānaṃ vidyate| sthānametad vidyate yadekastathāgataḥ|
yathā tathāgata evaṃ cakravarttinau’ ( ) iti|
idamatra sampradhāryam－ kimatra trisāhasramahāsāhasro lokadhāturloka iṣṭaḥ, utāho sarvalokadhātava iti?
nānyatra buddhā utpadyante ityeke|
kiṃ kāraṇam? mā bhūd bhagavataḥ śaktivyāghāta iti|
eka eva hi bhagavān sarvatra śaktaḥ |
yatra buddha eko na śaktaḥ syād vineyān vinetum, tatrānyo’pi na śakta iti|
uktaṃ ca sūtre－ “sa cet tvāṃ śāriputra kaścidupasaṃkramyaivaṃ pṛcchet－
‘asti kaścidetarhi śramaṇo vā brāhmaṇo vā samasamaḥ śramaṇena gautamena yadutābhisambodhāya |
evaṃ ca pṛṣṭaḥ kiṃ vyākuryāḥ’?
‘sa cenmāṃ bhadanta kaścidupasaṃkramyevaṃ pṛcchet, tasyāhaṃ pṛṣṭa evaṃ vyākuryām－
nāsti kaścidetarhi śramaṇo vā, brāhmaṇo vā samasamo bhagavatā yadutābhisambodhāya|
tat kasya hetoḥ? sammukhaṃ me bhagavato’ntikācśrutam, sammukhamudgṛhītam－
asthānamanavakāśo yadapūrvācaramau tathāgatau loka utpadyeyātāṃ nedaṃ sthānaṃ vidyate’” ( ) iti|
yattarhi bhagavatoktaṃ brahmasūtre－ “yāvattrisāhasramahāsāhasrako loko vaśe me’tra vartate” ( ) iti? ābhiprāyika eṣa nirdeśaḥ|
ko’trābhiprāyaḥ? tāvato’nabhisaṃskāreṇa vyavalokanāt|
abhisaṃskāreṇa tvananto buddhānāṃ cakṣurviṣayaḥ|
santyevānyalokadhātuṣu buddhā iti nikāyāntarīyāḥ|
kiṃ kāraṇam? bahavo hi samaṃ sambhāreṣu pravartamānā dṛśyante |
na caikatra bahūnāṃ yugapad yoga utpattum, na cāsti tadutpattau kaścit pratibandha iti niyataṃ lokadhātvantareṣūtpadyante|
anantā lokadhātava iti na śakyaṃ bhagavatā kalpamapyāyurbibhratā yatheha tathānyeṣvapi ananteṣu lokadhātuṣu vyāpartum, kiṃ punaḥ puruṣāyuṣam|
kathaṃ ceha buddho vyāpriyate? asya pudgalasyedamindriyam iyatā kālenāmuṣmin deśe amuṃ pudgalamāgamyāsya doṣasya parihārādasyāṅgasyopasaṃhārādanena prayogeṇānutpannaṃ votpatsyate, aparipūrṇaṃ vā paripūrayiṣyatīti|
yattvidaṃ sūtramatropanītam－ “asthānamanavakāśo yadapūrvācaramau dvau tathāgatāvekatra loka utpadyeyātām” ( ) iti, tadevedaṃ sampradhāryate－
kimidamekaṃ lokadhātumadhikṛtyoktam, āhosvit sarvāniti? cakravartino’pi cāsya lokadhātau na syādutpādaḥ; sahotpattipratiṣedhāt buddhavat|
athaitat kṣamyate, idaṃ tu kasmānna kṣamyate－ “puṇyastu buddhānāṃ loka utpādaḥ” iti? yadi bahūnāṃ bahuṣu syāt, na doṣaḥ syāt |
bhūyasāṃ lokānāmabhyudayena yogaḥ syānniḥśreyasena ca||
athaikasminnapi kasmād dvau tathāgatau na sahotpadyate?
1.prayojānābhāvāt|
2. praṇidhānavaśācca|
evaṃ hi bodhisattvāḥ praṇidhānaṃ kurvanti－ ‘aho batāhamandhe loke’pariṇāyake buddho loka utpadyeyamanāthānāṃ nāthaḥ’ iti|
3. ādarārtham |
4. abhitvarārthaṃ ca |
ekasmin hi buddhe sutarāmādriyante|
‘durlabha īdṛśo’nyaḥ’ iti manyamānāḥ sutarāṃ cābhitvarante śāsanapratipattau－ ‘mā’smin gate parinirvṛte vā’nāthā bhūma’ iti||
athaite cakravartinaḥ suvarṇādimayaiścakraiḥ pṛthivīṃ jayantaḥ kathaṃ jayanti? yathākramam－
pratyudyānasvayaṃyānakalahāstrajitaḥ,
yasya sauvarṇaṃ cakraṃ bhavati taṃ koṭarājānaḥ svayaṃ pratyudgacchanti－
‘ime devasya janapadāḥ ṛddhāśca sphītāśca kṣemāśca subhikṣāścākīrṇabahujanamanuṣyāśca, tān devaḥ samanuśāstu, vayaṃ devasyānuyātrikā bhaviṣyāmaḥ’ iti|
yasya rūpyamayaṃ sa svayameva teṣāmantikaṃ yāti, paścādasya prahvībhavanti|
yasya tāmramayaṃ sa teṣāmantikaṃ gatvā kalahāyate, paścāt prahvībhavanti|
yasya śastramayaṃ sa teṣāmantikaṃ gacchati, anyonyaṃ śastrāṇyāvahanti, paścānnamanti||
436$$sarve tu cakravartinaḥ－ avadhāḥ||96||
śastreṇāpi jayatāṃ vadho na pravartate|
nirjitya ca sattvān daśasu kuśaleṣu karmapatheṣu pratiṣṭhāpayanti|
ata eva te niyataṃ deveṣūtpadyante|
sūtra uktam－ “rājñaścakravartino loke prādurbhāvāt saptānāṃ ratnānāṃ loke prādurbhāvo bhavati|
tadyathā－ cakraratnasya, hastiratnasya, aśvaratnasya, maṇiratnasya, strīratnasya, gṛhapatiratnasya, pariṇāyakaratnasya” ( ) iti|
kathaṃ sattvasaṃkhyātā hastyādayaḥ parakīyeṇa karmaṇotpadyante? na vai kaścit parakīyeṇotpadyate|
yena tu sattvena tatsambandhajātīyaṃ tatsambaddhasaṃvartanīyaṃ karmopacitam, tasminnutpanne svānyevainaṃ karmāṇyutpādayanti|
kimeṣa evānyarājabhyaścakravartināṃ viśeṣaḥ? anyo’pi viśeṣo’sti; tadyathā－ dvātriṃśanmahāpuruṣalakṣaṇānyeṣāṃ bhavanti, tadyathā buddhānām||95-96||
tatra tu－ $$deśasthottaptapūrṇatvairlakṣaṇātiśayo muneḥ|
deśasthatarāṇi buddhānāṃ lakṣaṇāni, uttaptatarāṇi, sampūrṇatarāṇi ca－ ityeṣa teṣāṃ viśeṣaḥ||$$kiṃ khalu prāthamakalpikā api manuṣyāḥ sarājakā āsan? netyāha|
kiṃ tarhi? $$prāgāsan rūpivat sattvāḥ,
prāthamakalpikā manuṣyā rūpāvacarā ivāsan|
sūtra uktam－ “te bhavanti rūpiṇo manomayāḥ sarvāṅgapratyaṅgopetā avikalā ahīnendriyāḥ śubhā varṇasthāyinaḥ svayamprabhā vihāyasaṅgamāḥ prītibhakṣāḥ prītyāhārā dīrghāyuṣo dīrghamadhvānaṃ tiṣṭhanti” ( ) iti|
rasarāgāt tataḥ śanaiḥ||97||
ālasyāt sannidhiṃ kṛtvā sāgrahaiḥ kṣetrapo bhṛtaḥ|
teṣāṃ tathābhūtānāṃ bhūmirasaḥ prādurbhūto madhusvādurasaḥ|
tasyānyatamo lolupajātīyaḥ sattvo gandhaṃ ghrātvā rasaṃ svāditavān, bhakṣitavāṃśca |
tathā anye’pi sattvāstathaivākārṣuḥ|
sa ārambhaḥ kavalīkārāhārasya|
teṣāṃ tadāhārābhyāsāt kharatvaṃ gurutvaṃ ca kāye’vakrāntam, prabhāvā antarhitāḥ|
tato’ndhakāra utpanne sūryā-candramasau prādurbhūtau|
so’pyeṣāṃ bhūmirasa āsvādagṛddhānāṃ krameṇāntarhito bhūmiparpaṭakaṃ prādurbhūtam|
tatrāpi gṛddhāḥ, tadapyantarhitam|
vanalatā prādurbhūtā|
tatrāpi gṛddhāḥ, sā’pyantarhitā|
akṛṣṭoptaḥ sālirutpannaḥ, taṃ prabhuktāḥ|
tasyedānīmaudārikatvānniḥṣyadanirvāhārthaṃ sattvānāṃ mūtrapurīṣamārgau saha strīpuruṣendriyābhyāṃ prādurbhūtau, saṃsthānaṃ ca bhinnam|
teṣāmanyonyaṃ paśyatāṃ pūrvābhyāsavaśādayoniśomanaskāragrāhagrāsatāṃ gatānāṃ kāmarāga udīrṇo yato vipratipannāḥ|
eṣa ārambhaḥ kāmināṃ kāmabhūtagrahāveśasya|
te ca khalu taṃ śāliṃ sāyaṃ ca sāyamāśārthaṃ prātaśca prātarāśārthaṃ praveśayanti sma |
athānyatamaḥ sattvo’lasajātīyaḥ sannidhikāramakārṣīt|
anye’pi ca sattvāḥ sannidhikāramakārṣuḥ|
teṣāṃ tatra mamakāra utpanne sa śālirlūno lūno na punarjāyate sma|
tataḥ kṣetrāṇi pravibhajya sveṣvāgrahaṃ kṛtvā parakīyaṃ hartumārabdhāḥ|
prathama ārambhaścauryasya|
taisteṣāmaṅkuśārthaṃ sametyānyatamaḥ puruṣaviśeṣaḥ kṣetrāṇi pālayituṃ ṣaṣṭhabhāgena bhṛtaḥ|
tasya kṣetrāṇāmadhipatiḥ kṣatriyaḥ kṣatriya iti saṃjñotpannā|
mahājanakāyasya sammataḥ prajāṃ ca rañjayatīti mahāsammato rājeti saṃjñotpannā|
eṣa ārambho rājaparamparāyāḥ|
tatra ye gṛhebhyo bahirmanasaḥ saṃvṛttāsteṣām ‘brāhmaṇāḥ’ iti saṃjñotpannā|
athānyatamasya rājño lobhāt saṃvibhāgamakurvantaḥ sattvānāṃ tāskaryaṃ prācuryamāpannam|
438$$sa tān śastreṇopasaṃkramate sma |
tato’nyate ‘naivaṅkārakāḥ sma’ iti mṛṣā vācaṃ vaktumārabdhā iti|
tataḥ karmapathādhikyādapahrāse daśāyuṣaḥ||98||
tata evaṃ karmapathānāṃ vṛddhau satyāṃ krameṇa hrasatāṃ manuṣyāṇāṃ daśavarṣāyuṣo manuṣyāḥ sambhavanti|
ato’sya kṛtsnasyānarthaughasya dvau dharmau mūlayoniḥ－ rasarāgaḥ, ālasyaṃ ca ||98||
daśavarṣāyuṣāṃ manuṣyāṇāmantarakalpasya niryāṇaṃ bhavati|
kathaṃ bhavati? ityāha－
kalpasya śastrarogābhyāṃ durbhikṣeṇa ca nirgamaḥ|
tribhirantarakalpasya niryāṇaṃ bhavati－ śastreṇa, rogeṇa, durbhikṣeṇa ca|
antarakalpasya niryāṇakāle daśavarṣāyuṣo manuṣyā adharmarāgaraktā bhavanti viṣamalobhābhibhūtā mithyādharmaparītāḥ amātṛjñā apitṛjñāḥ |
teṣāṃ vyāpāda utkarṣaṃ gato’nyonyaṃ sattvaṃ dṛṣṭvā tīvramāghātacittaṃ vadhakacittaṃ ca pratyupasthitaṃ bhavati|
tadyathā－ idānīṃ mṛgalubdhakasyāraṇyakaṃ mṛgaṃ dṛṣṭvā te yadyadeva gṛhṇanti kāṣṭhaṃ vā loṣṭaṃ vā tatteṣāṃ tīkṣṇaṃ śastraṃ prādurbhavati, te’nyonyaṃ sattvaṃ jīvitād vyaparopayanti|
punaḥ kalpasya niryāṇakāle daśavarṣāyuṣāṃ manuṣyāṇāṃ taireva doṣairamanuṣyā ītimutsṛjanti, yatasteṣāmasādhyā vyādhyādayaḥ prādurbhavanti yato mriyante|
punardaśavarṣāyuṣāṃ manuṣyāṇāṃ taireva daudairdevā varṣaṃ notsṛjanti, yato durbhikṣaṃ jāyate－ cañcaḥ, śvetāsthi, śalākavṛttiḥ|
kathaṃ ca cañcaḥ? dvābhyāṃ kāraṇābhyām|
ya idānīṃ samavāyaḥ sa tadānīṃ ‘cañcaḥ’ ityucyate |
samudgo’pi cañcaḥ |
te ca manuṣyā jighatsādaurbalyaparītāḥ sametya kālaṃ kurvanti,
samudgeṣu cānāgatajanatānugrahārthaṃ bījānyavasthāpayanti|
atastad durbhikṣam, ‘cañcam’ ityucyate|
kathaṃ śvetāsthi? dvābhyāṃ kāraṇābhyām|
teṣāṃ hi śuṣkarūkṣakāyānāṃ kālaṃ kurvatāmāśvevāsthīni śvetāni bhavanti, bubhukṣāhatāśca śvetānyasthīni saṃhṛtya kvāthayitvā pibanti|
kathaṃ śalākāvṛttiḥ? dvābhyāṃ kāraṇābhyām|
te hi sattvāḥ śalākoddeśikayā gṛheṣvāmiṣaṃ saṃvibhajante－ adya gṛhasvāmī bhokṣyate, śvo gṛhasvāminītyevamādi; dhānyasthānavivarebhyaśca śalākayā dhānyaphalāni niṣkṛṣya bahulodakena kvāthayitvā pibanti|
evaṃ varṇayanti－ “yenaikāhamapi prāṇātipātaviratiḥ saṃrakṣitā bhavati ekaharītakī vā saṅghāyaikapiṇḍapāto vā satkṛtyānupradatto bhavati, sa teṣu śastrarogadurbhikṣāntarakalpeṣu notpadyate” ( ) iti|
atha kiyantaṃ kālametāni śastrāghātarogadurbhikṣāṇi teṣāṃ sattvānāṃ bhavanti?
divasān sapta māsāṃśca varṣāṇi ca yathākramam||99||
śastrakaḥ prāṇātipātaḥ sapta divasān bhavati |
rogaḥ sapta māsāṃśca, divasāṃśca |
durbhikṣaṃ sapta varṣāṇi ca |
māṃsāśca divasāṃśceti samuccayārthaścakāraḥ|
tadā ca dvayordvīpayosteṣāṃ pratirūpakāṇi bhavanti|
vyāpāda udrekaprāpto bhavati, vaivastryadaurbalye, jighatsāpipāse ca ||
yaduktam, evamanyasyāmapi saṃvartanyāṃ veditavyaṃ yathāyogamiti||99||
atha katīmāḥ saṃvartanyaḥ?
saṃvartanyaḥ punastistro bhavantyagnyambuvāyubhiḥ|
ekatra dhyāne sattvāḥ samaṃ saṃvartante etasyāmiti saṃvartanī|
1.saptabhiḥ sūryaistejaḥsaṃvartanī bhavati|
2. varṣodakenāpsaṃvartanī|
3. vāyuprakopād vāyusaṃvartanī |
tābhiśca sūkṣmo’pyavayavo nāvaśiṣyate|
atra tu kecit tīrthakarā icchanti－ “paramāṇavo nityāste tadānīṃ śiṣyante” iti|
kasmāt ta evamicchanti? sā bhūdabījakaḥ sthūlānāṃ prādurbhāva iti|
nanu ca sattvānāṃ karmajaḥ prabhāvaviśiṣṭo vāyurbījamuktam|
saṃvartanīśīrṣavāyurvā tasya nimittaṃ bhaviṣyati|
440$$“vāyunā lokāntarebhyo bījānyāhriyante” iti mahīśāsakāḥ sūtre paṭhanti|
evamapi na te bījādibhyo’ṅkurādīnāmutpattimicchanti|
kiṃ tarhi? svebhya evāvayavebhyaḥ, teṣāmapi svebhya eva, evaṃ yāvat paramāṇubhyaḥ|
kimidaṃ bījādīnāmaṅkurādiṣu sāmarthyam? na kiñcidanyatra paramāṇūpasarpaṇāt|
kiṃ punaḥ kāraṇaṃ ta evamicchanti? nahi vijātīyāt sambhavo yukta iti|
kasmānna yuktaḥ? aniyamo hi syāt |
śaktiniyamānnaivaṃ bhaviṣyati, śabdapākajotpattivat|
citro hi guṇadharmaḥ, dravyaṃ tu naivam|
samānajātīyebhyaḥ eva hi dravyebhyaḥ samānajātīyānāṃ dṛṣṭa utpādaḥ, tadyathā－ vīraṇebhyaḥ kaṭasya, tantubhyaḥ paṭasyeti|
idamayuktaṃ vartate|
kimatrāyuktam? yadasiddhaṃ sādhanāyodāhniyate|
kimatrāsiddham? anyo vīraṇebhyaḥ kaṭaḥ, anyaśca tantubhyaḥ paṭa iti|
ta eva hi te tathāsanniviṣṭāstāṃ tāṃ saṃjñāṃ labhante, pipīlikāpaṅktivat|
kathaṃ gamyate? ekantusaṃyoge paṭasyānupalambhāt|
ko hi tadā sataḥ paṭasyopalabdhau pratibandhaḥ|
akṛtsnavṛttau paṭabhāgo’tra syāt, na paṭaḥ ||
samūhamātraṃ ca paṭaḥ |
kaśca tantubhyo’nyaḥ paṭabhāgaḥ |
anekāśrasaṃyogāpekṣāyāṃ daśāmātrasaṅghāte paṭopalabdhiḥ syāt|
na vā kadācit; madhyaparabhāgānāmindriyeṇāsannikarṣāt|
kramasannikarṣe cāvayavānāṃ cakṣuḥsparśanābhyāmavayavijñānaṃ na syāt |
tasmād krameṇa sannikarṣādavayavivyavasāyādavayaveṣveva tadburddhiḥ, alātacakravat|
442$$bhinnarūpajātikriyeṣu tantuṣu paṭasya rūpādyasambhavāt|
citrarūpāditve vijātīyārambho’pi syāt, avicitre ca pārśvāntare paṭasyādarśanaṃ syāt, citrarūpadarśanaṃ vā |
kriyāpi ca citretyaticitram|
tāpaprakāśamede cāgniprabhāyā ādimadhyānteṣu tadrūpasparśayoranupapattiḥ|
paramāṇvatīndriyatve’pi samastānāṃ pratyakṣatvaṃ yathā teṣāṃ kāryārambhakatvaṃ cakṣurādīnāṃ ca taimirikāṇāṃ ca vikīrṇakeśopalabdhiḥ|
teṣāṃ paramāṇuvadekaḥ keṣo’tīndriyaḥ |
rūpādiṣveva ca paramāṇusaṃjñāviniveśāt tadvināśe siddhaḥ paramāṇuvināśaḥ? dravyaṃ hi paramāṇuḥ anyacca rūpādibhyo dravyamiti na teṣāṃ vināśe tadvināśaḥ sidhyati|
aprayuktamasyānyatvam; yāvatā na paricchidyante kenacit－ imāni pṛthivyaptejāṃsi, ima eṣāṃ rūpādaya iti|
cakṣuḥsparśanagrāhyāṇi ca pratijñāyante|
dagdheṣu corṇākarpāsakusumbhakuṅkumādiṣu tadbuddhyabhāvād rūpādiṣveva tadbuddhiḥ|
pākajotpattau ghaṭaparijñānaṃ saṃsthānasāmānyāt, paṅktivat|
cihramapaśyato’parijñānāt ko vā bālapralāpeṣvādaraḥ iti tiṣṭhatu tāvadevāpratiṣedhaḥ||
444$$atha kasyāḥ saṃvartanyāḥ katamacchīrṣaṃ bhavati?
dhyānatrayaṃ dvitīyādi śīrṣaṃ tāsāṃ yathākramam||100||
trīṇi saṃvartanīśīrṣāṇi－
tejaḥsaṃvartanyā dvitīyaṃ dhyānaṃ śīrṣaṃ bhavatyadho dahyate,
apsaṃvartanyāstṛtīyaṃ dhyānaṃ śīrṣaṃ bhavatyadhaḥ klidyate,
vāyusaṃvarttanyāścaturthaṃ dhyānaṃ śīrṣaṃ bhavatyadho vikīryate|
yadhhi saṃvartanyā upariṣṭāttacchīrṣamityucyate||100||
kiṃ punaḥ kāraṇaṃ prathamadvitīyatṛtīyadhyānāni tejojalavāyubhirdhvasyante?
tadapakṣālasādharmyāt,
prathame hi dhyāne vitarkavicārā apakṣālāḥ|
te ca manasaḥ paridāhakatvādagnikalpāḥ|
dvitīye prītirapakṣālā|
sā ca prasrabdhiyogenāśrayamṛdukaraṇādapkalpā|
ata eva ca tasmin kṛtsnakāyasthairyāpagamāt duḥkhendriyanirodha uktaḥ sūtre |
tṛtīye dhyāne āśvāsapraśvāsāḥ|
te ca vāyava eva |
iti yasyāṃ dhyānasamāpattau yathābhūta ādhyātmiko’pakṣālaḥ, tasyāṃ dhyānopapattau tathābhūto bāhya iti|
kasmāt pṛthivīsaṃvartanī na bhavati? pṛthivyeva hi bhājanākhyā, tasyāṃ tejojalavāyubhirvirodhaḥ, na pṛthivyeti|
atha caturthadhyāne kathaṃ na saṃvartanī?
na caturthe’styaniñjanāt|
caturthaṃ dhyānamādhyātmikāpakṣālarahitatvādāneñjyamuktaṃ bhagavatā|
ato’tra bāhyo’pakṣālo na pravartata iti nāstyatra saṃvartanī|
śuddhāvāsaprabhāvādityapare|
na taiḥ śakyamārūpyān praveṣṭūm, nāpyanyatra gantumiti|
nityaṃ tarhi caturthadhyānabhājanaṃ prāpnoti?
na nityaṃ saha sattvena tadvimānodayavyayāt||101||
na hi caturthaṃ dhyānamekabhūmisambaddham|
kiṃ tarhi vicchinnasthānāntaram, tārakāvat|
tatrāpyayaṃ sattva upapadyeta, cyaveta vā, sa sārdhaṃ vimāneneti nāstyasya nityatvam||101||
kena punaḥ krameṇaitāḥ saṃvartanyo bhavanti? nirantaraṃ tāvat－
saptāgninā,
sapta saṃvartanyastejasā bhavanti |
tataḥ－ $$adbhirekā,
saptānāṃ tejaḥsaṃvartanīnāmanantaramadbhiḥ saṃvartanī bhavati|
evaṃ gate’dbhiḥ saptake punaḥ|$$tejasā saptakaḥ,
etena krameṇāpsaṃvartanīnāṃ gate saptake punaḥ tejaḥsaṃvartanīnāṃ saptako bhavati|
paścād vāyusaṃvartanī tataḥ||102||
pañcādekā vāyusaṃvartanī bhavati |
kiṃ kāraṇam? yathaiva hi teṣāṃ sattvānāṃ samāpattiviśeṣādātmabhāvānāṃ sthitiviśeṣaḥ, tathā bhājanānāmapāmiti tā etā bhavanti |
evaṃ ca kṛtvā－ ṣaṭpañcāśat tejaḥsaṃvartanyaḥ, sapta apsaṃvarttanyaḥ, ekā vāyusaṃvarttanī|
446$$evaṃ ca prajñaptibhāṣyaṃ sunītaṃ bhavati－ “catuḥṣaṣṭiḥ kalpāḥ śubhakṛtsnānāmāyuḥpramāṇam” ( ) iti||102||
abhidharmakośabhāṣye lokanirdeśo nāma tṛtīyaṃ kośasthānaṃ samāptamiti|$$ye dharmā hetuprabhavā hetuṃ teṣāṃ tathāgato hyavadat|$$teṣāṃ ca yo nirodha evaṃvādī mahāśramaṇaḥ||iti|
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$447$$īcaturthaṃ kośasthānam $$(karmanirdeśaḥ)
atha yad etat sattvabhājanalokasya bahudhā vaicitryam uktaṃ tat kena kṛtam?
na khalu kena cid buddhipūrvakaṃ kṛtam|
kiṃ tarhi? sattvānāṃ
karmajaṃ lokavaicitryam,
yadi karmajam,
kasmāt sattvānāṃ karmabhiḥ kuṅkumacandanādayo ramyatarā jāyante,
na teṣāṃ śarīrāṇi?
karmāṇy eva tāny evañ jātīyāni vyāmiśrakāriṇāṃ sattvānām yad āśrayāś ca vraṇabhūtā jāyante,
bhogāś ca ramyās tatpratīkārabhūtāḥ|
avyāmiśrakāriṇāṃ tu devānām ubhaye’pi ramyāḥ|
kiṃ punas tat karma? ity āha--
cetanā tatkṛtaṃ ca tat|
sūtra uktam-- “dve karmaṇī cetanā karma cetayitvā ca” ( ) iti |
yat tac cetayitvā cetanākṛtaṃ ca tat|
te ete dve karmaṇī trīṇi bhavanti-- kāya-vāṅ-manaskarmāṇi|
katham eṣāṃ karmaṇāṃ vyavasthānam,
kim āśrayataḥ? āho svit svabhāvataḥ, samutthānato vā?
āśrayataś ced, ekaṃ kāyakarma prāpnoti; sarveṣāṃ kāyāśritatvāt|
svabhāvataś ced, vākkarma ekaṃ prāpnoti; vacasaḥ karmasvabhāvatvāt|
samutthānataś cet, manaskarma ekaṃ prāpnoti; sarveṣāṃ manaḥ samutthitatvāt?
448$$yathākramaṃ tribhiḥ kāraṇais trayāṇām iti vaibhāṣikāḥ|
tatra punaḥ-- $$cetanā mānasaṃ karma,
cetanā manaskarma iti veditavyam|
tajjaṃ vākkāyakarmaṇī||1||
yat taccetanā janitaṃ cetayitvā karma ity uktam,
kāya-vāk-karmaṇī te veditavye|
te tu vijñapty-avijñaptī,
te tu kāya-vāk-karmaṇī pratyekaṃ vijñapty-avijñapti-svabhāve veditavye|
tatra tu-- $$kāya-vijñaptir iṣyate|$$saṃsthānam,
citta-vaśena kāyasya tathā tathā saṃsthānaṃ kāyavijñaptiḥ |
gatir ity apare|
prasyandamānasya hi kāyakarma,
no’prasyandamānasya iti|
na gatir yasmāt saṃskṛtaṃ kṣaṇikaṃ
missing
ko’yaṃ kṣaṇo nāma?
ātmalābho’nantaravināśī,
so’sya asti iti kṣaṇikaḥ |
daṇḍikavat|
sarvaṃ hi saṃskṛtam ātmalābhādūrdhvaṃ na bhavati iti yatra eva jātaṃ tatra eva dhvasyate|
tasya ayuktā deśāntarasaṃkrāntiḥ|
tasmān na gatiḥ kāyakarma|
syād etad eva,
yadi sarvasya kṣaṇikatvaṃ sidhyet?
siddham eva etad viddhi|
kutaḥ? saṃskṛtasya avaśyaṃ--
vyayāt||2||
ākasmiko hi bhāvānāṃ vināśaḥ |
kiṃ kāraṇam? kāryasya hi kāraṇaṃ bhavati, vināśaś ca abhāvaḥ |
yaś ca abhāvas tasya kiṃ kartavyam!
so ’sāv ākasmiko vināśo yadi bhāvasya utpannamātrasya na syāt,
paścād api na syād;
bhāvasya tulyatvāt|
atha anyathībhūtaḥ? na yuktaṃ tasya eva anyathātvam|
449$$na hi sa eva tasmād vilakṣaṇo yujyate|
dṛṣṭo vai kāṣṭhādīnām agnyādisaṃyogād vināśaḥ|
na ca dṛṣṭād gariṣṭhaṃ pramāṇam asti iti |
na ca sarvasya ākasmiko vināśaḥ|
kathaṃ tāvad bhavān kāṣṭhādīnām agnyādisaṃyogād vināśaṃ paśyāmi iti manyate?
teṣāṃ punar adarśanāt|
sampradhāryaṃ tāvad etat-
kim agnisaṃyogāt kāṣṭhādayo vinaṣṭāḥ, ato na dṛśyante;
utāho svayaṃ vinaṣṭāḥ anye ca punar na utpannāḥ, ato na dṛśyante;
yathā vāyusaṃyogāt pradīpaḥ, pāṇisaṃyogād ghaṇṭāśabda iti?
tasmād anumānasādhyo’yam arthaḥ||2||
kiṃ punar atra anumānam?
uktaṃ tāvat akāryatvād abhāvasya iti|
punaḥ-- $$na kasya cid ahetoḥ syāt,
yadi vināśo hetu-sāmānyān na kasya cid ahetukaḥ syād utpādavat|
kṣaṇikānāṃ ca buddhiśabdārciṣāṃ dṛṣṭa ākasmiko vināśa iti na ayaṃ hetum apekṣate|
450$$yastu manyate-- buddhyantarād buddher vināśaḥ, śabdāntarācchabdasya iti?
na yuktam etat; buddhyor asamavadhānāt|
na hi saṃśaya-niścaya-jñānayor yuktaṃ samavadhānam|
evaṃ sukhaduḥkhayoḥ, rāgadveṣayor vā |
yadā ca paṭubuddhiśabda-anantaram-apaṭubuddhiśabdāv utpadyete,
tadā katham apaṭuḥ samānajātīyo dharmaḥ paṭīyāṃsaṃ hiṃ syāt!
antyayoś ca katham!
yo’pi arciṣāmavasthānahetvabhāvād, dharmādharmavaśād vā vināśaṃ manyate?
sa ca ayuktaḥ; na hy abhāvaḥ kāraṇaṃ bhavitumarhati|
na ca apy utpādavināśahetvor dharmādharmayoḥ
kṣaṇa eva kṣame vṛttilābhapratibandhau bhavitum arhataḥ|
śakyaś ca eṣa kāraṇaparikalpaḥ sarvatra saṃskṛte kartum ity alaṃ vivādena |
missing
451$$yadi ca kāṣṭhādīnām agnyādisaṃyogahetuko vināśaḥ syāt,
evaṃ sati pākajānāṃ guṇānāṃ pakvataratamotpattau--
hetuḥ syāc ca vināśakaḥ|
hetur eva ca vināśakaḥ syāt|
kathaṃ kṛtvā? ghāsādyā agnisambandhāt guṇāḥ pākajā utpannāḥ,
tata eva tādṛśād vā punaḥ pakvataratamotpattau teṣāṃ vināśa
iti hetur eva teṣāṃ vināśakaḥ syād,
hetv aviśiṣṭo vā|
na ca yuktam—
yata eva yādṛśād vā teṣāṃ bhāvaḥ,
tata eva tādṛśāc ca teṣāṃ punar abhāva iti|
jvālāntareṣu ca tāvad dhetubhede’pi parikalpanā parikalpayeyuḥ!
kṣārahimaśuktasūryodakabhūmisambandhāt tu
pākajaviśeṣotpattau kāṃ kalpanāṃ kalpayeyuḥ|
yat tarhy āpaḥ kvāthyamānāḥ kṣīyante,
kiṃ tatra agnisaṃyogāḥ kurvanti?
tejodhātuṃ prabhāvato vardhayanti,
yasya prabhāvādapāṃ saṅghātaḥ kṣāmakṣamo jāyate,
yāvad atikṣāmatāṃ gato’nte na punaḥ santānaṃ santanoti--
idam atra agnisaṃyogāḥ kurvanti|
tasmān na asti bhāvānāṃ vināśahetuḥ|
svayam eva tu bhaṅguratvād vinaśyanta utpannamātrād vinaśayantīti siddha eṣāṃ kṣaṇabhaṅgaḥ|
kṣaṇabhaṅgāc ca gatyabhāvaḥ|
gatyabhimānastu deśāntareṣu nirantarotpattau tṛṇajvālāvat|
gatyabhāve ca “saṃsthānaṃ kāyavijñaptiḥ” iti siddham|
452$$“na asti saṃsthānaṃ dravyataḥ” iti sautrāntikāḥ|
missing
ekadiṅmukhe hi bhūyasi varṇa utpanne dīrghaṃ rūpam iti prajñapyate,
tam evāpekṣyālpīyasi hnasvam iti,
caturdiśaṃ bhūyasi caturasram iti,
sarvatra same vṛttam iti |
evaṃ sarvam|
tadyathā- alātamekasyāṃ diśi deśāntareṣv anantareṣu nirantaramāśu dṛśyamānaṃ dīrgham iti pratīyate,
sarvato dṛśyamānaṃ maṇḍalam iti|
na dravyasat saṃsthānam|
yadi hi syāt--
dvigrāhyaṃ syāt,
cakṣuṣā hi dṛṣṭvā dīrgham ity avasīyate kāyendriyeṇa api spṛṣṭveti dvābhyāmasya grahaṇaṃ prāpnuyāt|
na dravyasat saṃsvānam|$$aydi hi syāt dvigrāhyaṃ syāt cakṣuṣā hi dṛṣṭvā dīrghamityavasīyate kāyendriyeṇāpi spṛṣṭveti dvābhyāmasya prahaṇaṃ prāpnuyāt|
na ca rūpāyatanasya dvābhyāṃ grahaṇam asti|
missing
yathā vā spraṣṭavye dīrghādigrahaṇam, tathā varṇe’pi sambhāvyatām|
smṛtimātraṃ tatra sparśasāhacaryād bhavati|
sa tu sāhacaryāt bhavati, na tu sākṣād grahaṇam,
tathā-- agnirūpaṃ dṛṣṭvā tasyoṣṇatāyāṃ smṛtirbhavati,
puṣpagandhaṃ ca ghrātvā tadvarṇa iti?
yuktam atra avyabhicāratvād anyena anyasmaraṇam;
missing
na tu kiñcit spraṣṭavyaṃ kva cit saṃsthāne niyatam,
yato’tra smaraṇaṃ niyamena syāt|
453$$tathā satyapi sāharcaniyame saṃsthāne smaraṇaṃ niyamena syāt|
varṇe’pi syāt|
varṇavad vā saṃsthāne’py aniyamena syāt|
na ca evaṃ bhavati|
ayuktam asya spraṣṭavyāt smaraṇam|
citrāntareṇa vā’nekavarṇasaṃsthāne darśanād bahūnām ekadeśaṃ prāpnuyāt|
tac ca ayuktaṃ varṇavat|
tasmān na asti dravyataḥ saṃsthānam||
yac ca api kiñ cit sapratighaṃ rūpam asti tadavaśyaṃ paramāṇau vidyate?
na cāṇau tat,
na ca saṃsthānaṃ paramāṇau vaidyate dīrghādi |
tasmād bahuṣv eva tathāsanniviṣṭeṣu dīrghādiprajñaptiḥ|
454$$atha matam- saṃsthānaparamāṇava eva tathāsanniviṣṭā dīrghādisaṃjñā bhavanti iti?
so’yaṃ kevalaḥ pakṣapātaḥ; teṣām asiddhatvāt|
siddhasvalakṣaṇānāṃ hi teṣāṃ sañcayo yujyate|
na ca saṃsthānāvayavānāṃ varṇādivat svabhāvaḥ siddha iti kuta eṣāṃ sañcayaḥ!
yat tarhi varṇatvābhinno bhavati, saṃsthānaṃ ca bhinnaṃ dṛśyate mṛdbhājanānām?
nanu ca uktaṃ yathā kṛtvā varṇe dīrghādisaṃjñā prajñapyate,
yathā ca pipīlikādīnāmabhede paṅkticakrādīnāṃ bhedaḥ prajñāyate,
tathā saṃsthānasya api !
yat tarhi tamasi dūrād vā varṇamapaśyantaḥ sthāṇvādīnāṃ dairdhyādīni paśyanti?
varṇam eva te tatrāvyaktaṃ dṛṣṭvā dīrghādiparikalpaṃ kurvanti,
paṅktisenāparikalpavat|
veviditaṃ ca etad evam|
yat kadā cid anirdhāryamāṇaparicchedaṃ saṅghātamātramavyaktaṃ dṛśyate kim apy etad iti|
455$$atha idānīṃ kāyasya gatiṃ nirākṛtya saṃsthānaṃ ca tatrabhavantaḥ sautrāntikāḥ kāṃ kāyavijñaptiṃ prajñapayanti?
saṃsthānam eva hi te kāyavijñaptiṃ prajñapayanti, na tu punar dravyataḥ|
tāṃ ca prajñapayantaḥ kathaṃ kāyakarma prajñapayanti?
kāyādhiṣṭhānaṃ karma kāyakarma,
yā cetanā kāyasya tatra tatra praṇetrī |
evaṃ vāṅmanaskarmaṇī api yathāyogaṃ veditavye|
yat tarhi “cetanā karma cetayitvā ca” ( ) ity uktam?
saṅkalpacetanā pūrvaṃ bhavati- ‘evaṃ ca evaṃ ca kariṣyāmi’ iti|
tathā cetayitvā paścāt kriyā cetanotpadyate|
yayā kāyaḥ preryate sāsau cetayitvā karmety ucyate|
evaṃ tarhi vijñaptyabhāvādavijñaptir api kāmāvacarī na syād iti mahānto doṣā anuṣajyante,
anuṣaṅgāṇāṃ punaḥ pratyanuṣaṅgā bhaviṣyanti;
yadi tasmād eva kāyakarmasaṃśabditāc cetanāviśeṣādavijñaptiḥ syāt,
cittānuparivartinī syāt samāhitāvijñaptivat?
na evaṃ bhaviṣyati;
cetanāviśeṣeṇa tadākṣepaviśeṣāt|
sāpi ca vijñaptiḥ satī tadākṣepe utpādanacetanāyā balaṃ nibhālayate; jaḍatvāt|
dravyam eva tu saṃsthānaṃ vaibhāṣikā varṇayanti, saṃsthānātmikāṃ tu kāyavijñaptim|
vāgvijñaptistu vāgdhvaniḥ||3||
456$$vāksvabhāvo yaḥ śabdaḥ saiva vāgvijñaptiḥ||3||
avijñaptiḥ pūrvam eva uktā |
sāpi dravyato na asti iti sautrāntikāḥ;
abhyupetyākaraṇamātratvāt |
atītāny api mahābhūtāny upādāya prajñapteḥ, teṣāṃ ca avidyamānasvabhāvatvād, rūpalakṣaṇābhāvāc ca|
asti iti vaibhāṣikāḥ|
kathaṃ jñāyate?
trividhāmalarūpoktivṛddhyakurvatpathādibhiḥ|
trividhaṃ rūpamuktaṃ sūtre—
“tribhiḥ sthānai rūpasya rūpasaṃgraho bhavati-
asti rūpaṃ sanidarśanaṃ sapratigham,
asti rūpamanidarśanaṃ sapratigham,
asti rūpamanidarśanamapratigham” ( ) iti|
anāsravaṃ ca bhagavatā rūpam uktam—
“anāsravāḥ dharmāḥ katame?
yasmin rūpe’tītānāgatapratyutpanno na utpadyate’nunayo vā pratigho vā yāvad yasmin vijñāne,
ima ucyante’nāsravā dharmāḥ” ( ) iti|
na avijñaptiṃ virahayyāsti rūpamnanidarśanam apratigham, na apy anāsravam|
457$$vṛddhirapi ca uktā—
“ebhiḥ saptabhir aupadhikaiḥ puṇyakriyāvastubhiḥ samanvāgatasya śrāddhasya kulaputrasya vā kuladuhiturvā carato vā svapato vā tiṣṭhato vā jāgrato vā satatasamitamabhivardhata eva puṇyam |
evaṃ niraupadhikaiḥ” ( ) iti |
na ca avijñaptim antareṇa anyamanaso’pi puṇyasya abhivṛddhir yujyate|
akurvataś ca svayaṃ paraiḥ kārayataḥ karmapathā na sidhyeyurasatyāmavijñaptau|
458$$459$$na hy ājñāpanavijñapteḥ karmapatha upayujyate; tasya karmaṇo’kṛtatvāt|
kṛte’pi tasyāḥ svabhāvaviśeṣād iti|
uktaṃ ca bhagavatā—
“dharmā bhikṣavo bāhyamāyatanamekādaśabhirāyatanairasaṃgṛhītamanidarśanamapratigham” ( ) ita |
na tv arūpīty uktam|
tatra kiṃ prayojanaṃ syād yadi dharmāyatanāntargatam avijñaptirūpaṃ naśyeta !
aṣṭāṅgaś ca mārgo na syād avijñaptim antareṇa|
samāpannasya vākkarmāntājīvānām ayogāt|
yat tarhi idam uktam—
“tasya evaṃ jānata evaṃ paśyataḥ samyagdṛṣṭirbhāvanāparipūriṃ gacchati, samyksaṅkalpaḥ, samyagvāyāmaḥ, samyaksmṛtiḥ, samyaksamādhiḥ|
pūrvam eva cāsya samyagvākkarmāntājīvāḥ pariśuddhā bhavanti paryavadātāḥ” ( ) iti?
laukikamārgavairāgyaṃ pūrvakṛtam abhisandhāya etad uktam|
prātimokṣasaṃvaraś ca api na syād asatyām avijñaptau|
na hi samādānādūrdhvaṃ tad asti, yena anyamanasko’py ayaṃ bhikṣuḥ syāt, bhikṣuṇī vā iti|
setuśca sūtre viraktir uktāḥ; dauḥśīlyavibandhatvāt|
na vā bhavantī seturbhavitumarhatīty asty eva avijñaptiḥ|
atra sautrāntikā āhuḥ--
bahv apy etat, citram apy etat|
na evaṃ tv etat|
kiṃ kāraṇam?
yat tāvad uktam-- “trividharūpokteḥ” iti|
tatra yogācārā upadiśanti-
dhyāyināṃ samādhiviṣayarūpaṃ samādhiprabhāvād utpadyate,
cakṣurindriyāviṣayatvād anidarśanam,
deśānāvaraṇād apratigham iti|
460$$atha matam—katham idānīṃ tad rūpam iti?
etad avijñaptau samānam|
yad apy uktam-- ‘anāsravarūpokteḥ’ iti,
tad eva samādhiprabhāvasambhūtaṃ rūpam anāsrave samādhāv anāsravaṃ varṇayanti yogācārāḥ|
arhato yad rūpaṃ bāhyaṃ ca ity apare;
āsravāṇāmaniḥśrayatvāt|
yat tarhi sūtra uktam—
“sāsravā dharmāḥ katame? yāvad eva cakṣuryāvad eva rūpāṇi” iti vistaraḥ?
tat punar āsravāṇāmapratipakṣatvāt sāsravam uktam|
paryāyeṇa tarhi tad eva sāsravaṃ ca anāsravaṃ ca syāt?
kiṃ syāt? lakṣaṇasaṅkaraḥ syāt|
yathā tat sāsravaṃ tathā na kadā cid anāsravam iti ko’tra saṅkaraḥ?
yadi ca rūpāyatanādīni ekāntena sāsravāṇi syuḥ,
iha sūtre kim arthaṃ viśeṣitāni syuḥ--
“yāni rūpāṇi sāsravāṇi sopādānīyāni cetaḥkhilamrakṣavastu” iti vistaraḥ|
yad apy uktam-- “puṇyābhivṛddhivacanād” iti,
tatra api pūrvācāryā nirdiśanti-
“dharmatā hy eṣā yathā yathā dātṝṇāṃ dāyāḥ paribhujyante tathā tathā bhoktṛṇāṃ guṇaviśeṣādanugrahaviśeṣāc cānyamanasām api dātṛṇāṃ tadālambanadānacetanāparibhāvitāḥ santatayaṃ&ḥ sūkṣmaṃ pariṇāmaviśeṣaṃ prāpnuvanti, yenāyatyāṃ bahutaraphalābhiniṣpattaye samarthā bhavanti”|
461$$idam abhisandhāya uktaṃ bhaved-- “abhivardhata eva puṇyam upajāyata eva puṇyam” iti|
atha matam—katham idānīṃ santānāntaraviśeṣādanyamanaso’pi santānāntarasya pariṇāmaḥ setsyatīti?
etad avijñaptau samānam|
katham idānīṃ sannatānāntaraviśeṣāt santānāntare dharmāntaramavijñaptiḥ setsyatīti niraupadhikeṣvidānīṃ puṇyakriyāvastuṣu kathaṃ bhaviṣyatīti?
abhīkṣṇaṃ tadālambanacetanābhyāsāt svapneṣv api tā anuṣaṅgiṇyo bhavanti|
avijñaptivādinastu niraupadhike yatra vijñaptir na asti tatra katham avijñaptiḥ syāt!
yac ca aupadhikeṣv apy evam abhīkṣṇam tadālambanacetanābhyāsād ity apare|
yat tarhi sūtram uktam-- “yasyograbhikṣuḥ śīlavān kalyāṇadharmā piṇḍakaṃ paribhujyāpramāṇaṃ cetaḥsamādhiṃ kāyena sākṣātkṛtvopasampadya viharati,
apramāṇastannidānadāyakasya dānapateḥ puṇyābhiṣyandaḥ kuśalābhiṣyandaḥ sukhāsvādadhāraḥ pratikāṅkṣitavyaḥ” iti,
atra tadānīṃ dātuḥ kaścetanāviśeṣaḥ?
tasmāt santatipariṇāmaviśeṣa eva nyāyyaḥ|
yad apy uktam-- “kārayataḥ kathaṃ karmapathāḥ setsyanti” iti?
tatra apy evaṃ varṇayanti-
tatprayogeṇa pareṣāmupaghātaviśeṣāt prayoktuḥ sūkṣmaḥ santatipariṇāmaviśeṣo jāyate,
yata āyatyāṃ samante’pi bahutaraphalābhinirvarttanasamartho bhavati iti|
462$$svayam api ca kurvataḥ kriyāphalaparisamāptāveṣa eva nyāyo veditavyaḥ|
so’sau santatipariṇāmaviśeṣaḥ ‘karmapathaḥ’ ity ākhyāyate;
kārye kāraṇopacārāt|
kāyikavācikatvaṃ tu tasya tatkriyāphalatvād
yathā avijñaptivādināmavijñaptir iti|
upātteṣu skandheṣu trikālayā cetanayā prāṇātipātāvadyena spṛśyate ghātaka iti bhadantaḥ |
‘haniṣyāmi’, ‘hanmi’, ‘hatam’ iti ca asya yadā bhavati iti |
na tviyatā karmapathaḥ parisamāpyate|
mā bhūdahate’pi mātrādau hatābhimānināmānantaryaṃ karmeti,
svayaṃ tu ghnata etāvāṃś cetanāsamudācāra iti—
ayam atra abhiprāyo yuktarūpaḥ syāt|
ka idānīm eṣa pradveṣo yadavijñaptiḥ prakṣipyate, santatipariṇāmaviśeṣaś ca abhyupagamyate tathaivāsaṃjñāyamānaḥ?
na khalu kaś cit pradveṣaḥ;
kintu cittānvayakāyaprayogeṇa kriyāparisamāptau tābhyaṃ pṛthagbhūtaṃ dharmāntaraṃ prayojayiturutpadyata iti na utpadyate paritoṣaḥ |
463$$yatkṛtaprayogasambhūtā tu kriyāparisamāptistasyaiva tannimittaḥ santatipariṇāmo bhavatīti bhavati paritoṣaḥ;
cittacaittasantānāccāyatyāṃ phalotpatteḥ|
uktaṃ ca atra |
kim uktam? “vijñaptyabhāvād” ity evamādi |
tad abhāvād avijñapter abhāvaḥ|
yad apy uktam-- “dharmāyatanasyārūpitvaṃ yasmān na uktam” iti? tad yad eva atra rūpamanidarśanamapratighaṃ ca uktam, tad eva astu dharmāyatanaparyāpannam|
yad apy uktam-- aṣṭāṅga āryamārgo na syād iti? aṅga tāvadācakṣva- kathaṃ mārgasamāpannasya samyagvākkarmāntājīvā bhavanti iti!
kim asau vācaṃ bhāṣate, kriyāṃ vā karoti, cīvarādīn vā paryeṣate? na ity āha |
kiṃ tarhi? tadrūpām anāsravām avijñaptiṃ pratilabhate|
yasyāḥ pratilambhād vyutthito’pi na punar mithyāvāgādiṣu pravartate, samyagvāgādiṣu ca pravartate|
ato nimitte naimittikopacārād avijñaptau tadā vyākriyate|
yady evam, iha apy evaṃ kiṃ na gṛhyate-
mārgasamāpanno vinā apy avijñaptyā tadrūpamāśayaṃ ca āśrayaṃ ca pratilabhate,
yasya pratilambhāt vyutthito’pi na punar mithyāvāgādiṣu pravartate, samyagvāgādiṣu ca pravartate |
ato nimitte naimittikopacāraṃ kṛtvā aṣṭau mārgāṅgāni vyavasthāpyanta iti?
aparastv āha- tadakriyāmātramatrāṅgamuktaṃ syāt|
yadasāvāryamārgasāmarthyādakriyāniyamaṃ pratilabhate,
tac ca anāsravamārgasanniśrayalābhād anāsravaṃ syāt|
464$$na hi sarvatra dravyamanto dharmāḥ parisaṅkhyāyante|
tadyathā aṣṭau lokadharmāḥ-
lābhaḥ, alābhaḥ, yaśaḥ ayaśaḥ, nindā, praśaṃsā, sukham, duḥkham iti |
na ca atra cīvarādīnāmalābho nāmāsti dravyāntaram|
prātimokṣasaṃvaro’pi syāt,
yayā cetanayā vidhipūrvaṃ kṛtvā’bhyupagamaḥ pratiṣiddhāt karmaṇaḥ kāyavācau saṃvṛṇoti|
anyacitto na saṃvṛtaḥ syād iti cet?
na;
tadbhāvanayā kriyākāle smarataḥ tatptatyupasthānāt setubhāvo’pi syādakriyāṃ pratijñāṃ saṃsmṛtya lajjito dauḥśīlyākaraṇāt ityarthameva tasyāḥ samādānam|
yadi punar avijñapter eva dauḥśīlyaṃ pratibadhnīyāt, na kaścit muṣitasmṛtiḥ śikṣāṃ bhindyāt|
alaṃ vistareṇa, asty eva dravyāntaram avijñaptirūpam iti vaibhāṣikāḥ|
yady asti, tac ca mahābhūtāny upādāyety uktam,
tat kiṃ vijñaptimahābhūtānyevopādāyāvijñaptirutpadyate?
atha anyāni? anyāny eva sā mahābhūtānyupādāyotpadyate|
missing
na hi saiva sāmagrī sūkṣmaphalā caudārikaphalā ca yujyate |
kiṃ khalu? yadātanī vijñaptistadātanāny eva sā mahābhūtāny upādāya vartate|
sarvam upādāyarūpaṃ prāyeṇa evam, kiñcid vartamānamanāgataṃ cātītāni mahābhūtāny upādāya|
465$$kiṃ punas tad iti?
kṣaṇādūrdhvam avijñaptiḥ kāmāptātītabhūtajā||4||
prathamāt kṣaṇādūrdhvam avijñaptiḥ kāmāvacarī atītāni mahābhūtāny upādāya utpadyte |
tāny asyā āśrayārthena sambhavanti|
pratyutpannāni śarīramahābhūtāni sanniśrayārthena; pravṛttyanuvṛttikāraṇatvād yathākramam|
cakrasya iva bhūmau saparivartamānasya pāṇyāvedhabhūmipradeśau||4||
atha kutastyāni mahābhūtāny upādāya kutastyaṃ kāyavākkarma?
svāni bhūtāny upādāya kāyavākkarma sāsravam|
kāmāvacaraṃ kāyavākkarma kāmāvacarāṇy eva mahābhūtāny upādāya |
evaṃ yāvac ca caturthadhyānabhūmikaṃ tadbhūmikāny eva upādāya|
anāsravaṃ yatra jātaḥ,
anāsravaṃ tu kāyavākkarma yasyāṃ bhūmau jātastadutpādayati,
tadbhūmikānyupādāya tad veditavyam |
dhātvapatitatvād,
anāsravāṇāṃ ca mahābhūtānām abhāvāt,
tadbalena ca utpatteḥ|
tatra vijñaptyavijñaptyākhyakarmaṇī veditavye|
466$$avijñaptiranupāttikā||5||
naiḥṣyandikī ca sattvākhyā,
kiñca-- $$niṣyandopāttabhūtajā|
naiḥṣyandikāny eva bhūtāny upādāya cittacaittāni ca upādāyāvijñaptir bhavati|
asamāhitabhūmikāyā eṣa prakāraḥ||
samādhijaupaciyikānupāttābhinnabhūtajā||6||
dhyānānāsravasaṃvarā vijñaptiḥ samādhijā|
sā samādhisambhūtānyaupacayikāni, anupāttāni ca mahābhūtāny upādāya utpadyate|
abhinnāni, ca yāny eva ca bhūtāny upādāya prāṇātipātād viratir utpadyate tāny eva yāvat sambhinnapralāpāt|
kiṃ kāraṇam? cittavad bhūtābhedāt|
prātimokṣasaṃvare tvanyonyāni mahābhūtānyupādāya saptāvijñaptayo bhavanti| vijñaptistu naiḥṣyandikī| upāttā tu kāyikī|
467$$kiṃ punar iyaṃ vijñaptir utpadyamānā pūrvakasya saṃsthānasya santānaṃ bādhitvā utpadyate? utāho na?
kiñcātaḥ yadi bādhitvotpadyate? na; vipākarūpasyocchinnasya punaḥ prabandhādavaibhāṣikīyaṃ prāpnoti|
athābādhitvā? katham ekasmin bhūtasaṅghāte saṃsthānadvayaṃ sidhyati|
anyāny eva tāni naiḥṣyandikāni tadānīmupajāyante yāny upādāya vijñaptir bhavati?
evaṃ tarhi yadyadevāṅgaṃ niśrityotpadyate vijñaptiḥ, tena tenāṅgena mahīyasā bhavitavyam;
tanmahābhūtairabhivyāpanāt|
anabhivyāpane ca punaḥ kathaṃ kṛtsnenāṅgena vijñapayet!
śuṣiratvāt kāyasya asti teṣām avakāśaḥ||6||
tat khalv etat karma paryāyeṇa dvividham, trividham, pañcavidhaṃ coktam|
cetanā, cetayitvā ceti|$$cetayitvā punardvidhā—kāya-vākkarma, cetanā ca |$$kāyakarma punaḥ dvividham-- vijñaptyākhyam, avijñaptyākhyaṃ ca |$$evaṃ vākkarma, cetanā ceti pañcavidhaṃ bhavati |
tatra punaravijñaptirdvidhā-- kuśalā, akuśalā ca |
nāvyākṛtāstyavijñaptiḥ,
kiṃ kāraṇam? avyākṛtaṃ hi cittaṃ durbalam,
ato na śaktaṃ balavat karmākṣeptum,
yanniruddhe’pi tasminnanubadhnīyāt|
468$$tridhā’nyat,
anyat karma trividham-- kuśalākuśalāvyākṛtam|
kiṃ tadanyat? vijñaptiḥ, cetanā ca |
aśubhaṃ punaḥ| kāme,
akuśalaṃ vastu karma kāmadhātau veditavyam, nānyatra;
akuśalabhūtānāṃ prahīṇatvād, āhrīkyānapatrāpyayoś ca |
kuśalāvyākṛtaṃ tu sarvatrāprativedhāt|
tatra rūpe’pyavijñaptiḥ,
kāme’pi iti; apiśabdāt |
ārūpyeṣu na asti, bhūtābhāvāt |
yatra hi kāyavācoḥ pravṛttistatra kāyavāksaṃvarau |
iha tarhi samāpannasya syād anāsravāvijñaptivat?
na; tasyā dhātvapatitatvāt|
ārūpyāvacarī tvavijñaptirnārhati kāmarūpāvacarāṇi visabhāgāni mahābhūtāny upādāya bhavitum|
sarvarūpavaimukhyāc cārūpyasamāpattirnālaṃ rūpotpattaye; vibhūtarūpasaṃjñatvāt|
dauḥśīlyapratipakṣeṇa śīlam|
tac ca dauḥśīlyaṃ kāmāvacaram|
ārūpyāś ca kāmadhātorāśrayākāralambanapratipakṣadūratābhirdūre|
ata eṣvavijñaptir na asti iti vaibhāṣikāḥ|
469$$vijñaptiḥ savicārayoḥ||7||
vijñaptistu savicārayoreva bhūmyoḥ|
kāmadhātau prathame ca dhyāne na tata ūrdhvam||7||
kāme’pi nivṛtā nāsti,
nivṛtā tu vijñaptiḥ kāmadhātāvapi nāsti|
brahmaloka eva asti|
mahābrahmaṇo hi śāṭhyasamutthitaṃ kāyakarma śrūyate|
sa hi svaparṣanmadhye āyuṣmato’śvajitaḥ kṣepārthamātmānaṃ kṣiptavān|
tat ūrdhvamasatyāṃ vāgvijñaptau kathaṃ tatra śabdāyatanaṃ bāhyamahābhūtahetukam|
anye punar āhuḥ-- dvitīyādiṣv api dhyāneṣu vijñaptirastyanivṛtāvyākṛtā|
na tu kuśalā, na kliṣṭā |
kiṃ kāraṇam? na hi teṣūpapannastathājātīyamadhobhūmikaṃ cittaṃ sammukhīkaroti yena tāṃ vijñaptiṃ samutthāpayet;
nyūnatvāt, prahīṇatvācca|
470$$pūrvam eva tu varṇayanti|
kiṃ punaḥ kāraṇamūrdhvaṃ brahmalokānnāsti vijñaptiḥ,
kāmadhātau ca nivṛtāvyākṛtā nāsti?
samutthānamasadyataḥ|
savitarkavicāreṇa hi cittena vijñaptiḥ samutthāpyate|
tacca dvitīyādiṣu dhyāneṣu nāsti,
bhāvanāprahātavyena cotthāpyate;
darśanaprahātavyasyāntarmukhapravṛttatvāt|
tacca kāmadhātau nivṛtāvyākṛtaṃ nāsti|
kiṃ khalu samutthānavaśādeva dharmāṇāṃ kuśalākuśalatvaṃ veditavyam? netyāha|
kiṃ tarhi? caturbhiḥ prakāraiḥ-- paramārthataḥ, svabhāvataḥ, samprayogataḥ, samutthānataśca|
tatra tāvat-- paramārthaśubho mokṣaḥ,
nirvāṇaṃ hi sarvaduḥkhavyupaśamaḥ|
tataḥ paramakṣematvāt paramārthena kuśalam, ārogyavat|
svato mūlahryapatrapāḥ||8||
trīṇi kuśalamūlāni hrīścāpatrāpyaṃ ca svabhāvena kuśalāni;
anyasamprayogasamutthanānapekṣatvāt, pathyauṣadhavat||8||
samprayogeṇa tadyuktāḥ,
taireva kuśalamūlahryapatrāpyaiḥ samprayuktā dharmāḥ samprayogeṇa kuśalāḥ;
tairasamprayuktānāṃ kuśalatvābhāvād, auṣadhamiśrapānīyavat|
471$$samutthānāt kriyādayaḥ|
kāya-vāk-karmaṇī citta-viprayuktāś ca saṃskāra-jāty-ādayaḥ prāptinirodhāsaṃjñisamāpattayas tair eva kuśala-mūlādi-samprayuktair dharmaiḥ samupasthāpitāḥ samutthānena kuśalāḥ,
auṣadhipānīya-sambhūtakṣīra-vat|
prāptīnāṃ tu visabhāga-citta-samutthāpitānāṃ kathaṃ kuśalatvam iti vaktavyam!
tad yathā-- vicikitsayā kuśala-mūla-pratisandhānam dhātu-pratyāgama-parihāṇibhyāṃ ca |
yathā ca kuśalam uktam, tato
viparyayeṇa akuśalam,
kathaṃ kṛtvā? saṃsāraḥ paramārthena akuśalaḥ; sarvaduḥkha-pravṛttyātmakatvena paramākṣematvāt|
akuśala-mūlāhrīkyānapatrāpyāṇi svabhāvataḥ |
tatsamprayuktā dharmāḥ samprayogataḥ|
tatsamutthāpitāḥ kāya-vāk-karmajātyādiprāptayaḥ samutthānataḥ vyādhyapathyauṣadhādibhir upameyāḥ|
evaṃ tarhi na kiñcit sāsravam avyākṛtaṃ bhaviṣyati, kuśalaṃ vā; saṃsārābhyataratvāt?
paramārthata evam uktam, vipākaṃ tu prati yat sāsravaṃ na vyākriyate tad avyākṛtam ity ucyate|
472$$iṣṭavipākatvāt kuśalam ity ucyate|
yadi tu paramārthena avyākṛtaṃ mṛgyate, tat-
paramāvyākṛte dhruve||9||
dve asaṃskṛte niṣparyāyeṇānivṛtāvyākṛte-- ākāśam, apratisaṅkhyānirodhaśca|
idaṃ vicāryate—
yadi samutthānavaśāt kuśalākuśalatvaṃ kāyavākkarmaṇaḥ,
kiṃ na mahābhūtānām? karmaṇi hi kartturabhiprāyaḥ, na mahābhūteṣu|
samāhitasyāvijñaptau nāsty abhiprāyaḥ|
na cāsamāhitaṃ cittaṃ tasyāḥ samutthāpakaṃ visabhāgabhūmikatvād iti
kathaṃ tasyāḥ kuśalatvam!
divyayor api vā cakṣuḥśrotrayoḥ kuśalatvaprasaṅgaḥ?
kartavyo’tra yatnaḥ|
yad uktam- “darśanaprahātavyaṃ cittaṃ vijñapterasamutthāpakam” iti |
kiṃ tarhi bhagavatoktam—
“tato’pi mithyādṛṣṭermithyāsaṅkalpaḥ prabhavati mithyāvāg mithyākarmāntaḥ” ity evamādi?
aviruddhametat||9||
473$$samutthānaṃ dvidhā hetutatkṣaṇotthānasaṃjñitam|
dvividhaṃ samutthānam—
hetusamutthānam, tatkṣaṇasamutthānaṃ ca |
tatraiva kṣaṇe samudbhāvāt|
pravartakaṃ tayorādyaṃ dvitīyamanuvartakam||10||
hetusamutthānaṃ pravartakam; ākṣepakatvāt |
tatkṣaṇasamutthānamanuvartakam; kriyākālānuvartanāt|
kim idānīṃ tasya tasyāṃ kriyāyāṃ sāmarthyam? tena hi vināsau mṛtasyeva na syādākṣiptāpi satī|
acittakasya tarhi saṃvarotpattau kathaṃ bhavati?
sphuṭatarā tarhi sacittakasya bhavatīti, etat tasya sāmarthyam||10||
tatra ca-- pravartakaṃ dṛṣṭiheyaṃ vijñānam,
darśanaprahātavyaṃ cittaṃ vijñapteḥ pravartakam;
tatsamutthāpakayorvitarkavicārayornidānabhūtatvāt|
474$$na tvanuvartakam;
bahirmukhacittasya kriyākāle tadabhāvāt|
tatsamutthāpitaṃ ca rūpaṃ darśanaprahātavyaṃ syāt|
kiṃ syāt? abhidharmo bādhitaḥ syāt |
vidyāvidyābhyaṃ cāvirodhānnāsti rūpaṃ darśanaprahātavyam|
sādhya eṣa pakṣaḥ|
bhūtāny api tarhi darśanaprahātavyāni syuḥ; samānacittotthāpitatvāt?
naivaṃ bhaviṣyati, yathā na kuśalākuśalāni bhavanti|
atha vā punar bhavantu|
naivaṃ śakyam|
na hi tāni darśanaprahātavyāni yujyante, nāpyaprahātavyāni|
475$$kiṃ kāraṇam? akliṣṭasya dharmasya vidyāvidyābhyāmavirodhāt|
ato hetusamutthānamadhikṛtya sūtre paṭhanānnāsti virodhaḥ|
ubhayaṃ punaḥ| mānasaṃ bhāvanāheyam,
bhāvānāheyaṃ punarmanovijñānamubhayaṃ bhavati-- pravartakaṃ ca, anuvartakaṃ ca|
pañcakaṃ tvanuvartakam||11||
pañca vijñānakāyā anuvartakā eva |
tadidaṃ catuṣkoṭikaṃ bhavati-
pravartakameva darśanaprahātavyaṃ cittam,
anuvartakā eva pañca vijñānakāyāḥ,
ubhayaṃ bhāvanāheyaṃ manovijñānam,
nobhayamanāsravam||11||
kiṃ khalu yathā pravartakaṃ tathaivānuvartakaṃ bhavati? nedamekāntam|
pravartake śubhādau hi syāt tridhāpyanuvartakam|
kuśale pravartake kuśalākuśalāvyākṛtamanuvartakaṃ syāt|
emakuśale ca, avyākṛte ca |
tulyaṃ muneḥ,
buddhasya tu bhagavatastulyaṃ pravartakenānuvartakam-
kuśale kuśalam, avyākṛte cāvyākṛtam|
śubhaṃ yāvat,
kuśalaṃ vā bhavatyanuvartakamavyākṛte’pi pravartake|
na tu kadācit kuśalaṃ pravartakamanuvartakaṃ cāvyākṛtaṃ bhavati |
476$$amlāyamānā hi buddhānāṃ deśaneti |
nāsti buddhānāmavyākṛtaṃ cittam iti nikāyāntarīyāḥ|
kuśalaikasantānā hi buddhānāṃ santatayaḥ, nityaṃ samāhitatvāt|
uktaṃ hi sūtre--
“caran samāhito nāgastiṣṭhannāgaḥ samāhitaḥ|
svapan samāhito nāgo niṣaṇṇo’pi samāhitaḥ”||( ) iti|
anicchayāsya cittasyāvisaraṇādevamuktam,
na tu na santyavyākṛtāni vipākajairyāpathikanirmāṇacittāni buddhānām iti vaibhāṣikāḥ|
mānasaṃ bhāvanāheyaṃ pravartakaṃ cānuvartakaṃ cetyuktam,
tat kuśalākuśalāvyākṛtaṃ sarvaṃ veditavyam|
nobhayaṃ tu vipākajam||12||
vipākajaṃ tu cittaṃ naiva pravartakaṃ nānuvartakam; nirabhisaṃskāravāhitvāt|
kim idānīṃ yathā pravartakaṃ tathā vijñaptiḥ, āhosvid yathā anuvartakam?
kiṃ cātaḥ? yathā pravartakaṃ cet, ihāpi nivṛtāvyākṛtā vijñaptiḥ prāpnoti;
satkāyāntagrāhadṛṣṭipravartitatvāt?
na vā sarvaṃ darśanaprahātavyaṃ pravartakam iti viśeṣaṇaṃ vaktavyam|
yathānuvartakaṃ cet, akuśalāvyākṛtacittasya prātimokṣavijñaptiḥ kuśalā na prāpnoti?
yathā pravartakaṃ tathā vijñaptiḥ,
na tu yathā darśanaprahātavyam;
bhāvanāheyāntaritatvāt|
477$$yadi nānuvartakavaśādvijñapteḥ kuśalāditvam,
na tarhīdaṃ vaktavyam-
‘hetusamutthānaṃ sandhāyoktaṃ sūtre, na tatkṣaṇasamutthānam|
ato nāstīha nivṛtāvyākṛtā vijñaptiḥ’ iti|
evaṃ tu vaktavyam—
‘anyavyavahitaṃ hetusamutthānaṃ sandhāyoktam’ iti|
avasitaḥ prasaṅgaḥ||12||
sā tu pūrvoktā
avijñaptistridhā jñeyā saṃvarāsaṃvaretarā|
saṃvaraśca, asaṃvaraśca, tābhyāṃ cetaro naivasaṃvaro nāsaṃvaraḥ|
dauḥśīlyaprasarasya saṃvaraṇaṃ saṃrodhaḥ = saṃvaraḥ|
missing
tatra punaḥ-- saṃvaraḥ prātimokṣākhyo dhyānajo’nāsravastathā||13||
trividhaḥ saṃvaraḥ--
1. prātimokṣasaṃvara ihatyānāṃ kāmāvacaraṃ śīlam|
2. dhyānāsaṃvaro rūpāvacaraṃ śīlam|
3. anāsravasaṃvaro’nāsravaṃ śīlam||13||
tatra punaḥ-- aṣṭadhā prātimokṣākhyaḥ,
1. bhikṣusaṃvaraḥ,
2.bhikṣuṇīsaṃvaraḥ,
3.śikṣamāṇāsaṃvaraḥ,
4. śrāmaṇerasaṃvaraḥ,
5. śrāmaṇerīsaṃvaraḥ,
6.upāsakasaṃvaraḥ,
7.upāsikāsaṃvaraḥ,
8. upavāsasaṃvaraś ca--
eṣo’ṣṭavidhasaṃvaraḥ prātimokṣasaṃvara ity ākhyāyate|
nāmata eṣo’ṣṭavidhaḥ,
dravyatastu caturvidhaḥ|
478$$1. bhikṣusaṃvaraḥ, 2. śrāmaṇerasaṃvaraḥ, 3. upāsakasaṃvaraḥ, 4. upavāsasaṃvaraśca—
ityeṣa caturvidhaḥ| prātimokṣasaṃvarastu dravyataḥ; pratiniyatalakṣaṇatvāt|
bhikṣusaṃvarād bhikṣuṇīsaṃvaro nānyaḥ,
śrāmaṇerasaṃvarācca śikṣamāṇā-śrāmaṇerīsaṃvarau|
upāsakasaṃvarādupāsikāsaṃvaro nānyaḥ|
kathaṃ jñāyate?
liṅgato nāmasañcārāt,
liṅgam iti vyañjanasyākhyā, yena strīpuruṣau liṅgyete |
liṅgato hi bhikṣubhikṣuṇyādīnāṃ nāmasañcāro bhavati |
kathaṃ kṛtvā? parivṛtte hi vyañjane bhikṣurbhikṣuṇītyucyate, bhikṣuṇī ca punar bhikṣuḥ|
śrāmaṇeraḥ śrāmaṇerītyucyate, śrāmaṇerī ca punaḥ śikṣamāṇā ca śramaṇeraḥ|
upāsaka upāsiketyucyate, upāsikā ca punar upāsaka iti |
na ca vyañjanaparivṛttau pūrvasaṃvaratyāḍgakāraṇasti, nāpyapūrvasaṃvarapratilambhe|
tasmādabhinna eṣāṃ caturṇāṃ saṃvarāṇāṃ tribhyaḥ svabhāvaḥ|
ya upāsakasaṃvarāc chrāmaṇerasaṃvaraṃ samādatte tasmāc ca punarbhikṣusaṃvaram,
kiṃ te saṃvarā virativṛddhiyogādanyonya ucyante,
pañcadaśaviṃśativat, dīnārasateravacca?
āhosvit pṛthag eva te sakalā upajāyante? āha--
479$$pṛthak,
avyāmiśrā eva te pṛthagvakṣaṇā upajāyante|
triṣu saṃvareṣu tisraḥ prāṇātipātaviratayo yāvanmadyapānaviratayaḥ|
evaṃ śeṣāḥ|
ko nu tāsāṃ viśeṣaḥ? nidānaviśeṣād viśeṣaḥ|
kathaṃ kṛtvā? yathā yathā hi bahutarāṇi śikṣāpadāni samāditsate,
tathā tathā bahutarebhyo madapramādebhyo nivartamāno bahutarebhyaḥ prāṇātipātādīnāṃ nidānebhyo nivartate, viratīnāṃ ca nidāneṣu pravartat iti nidānaviśeṣād viratīnāṃ viśeṣaḥ |
evaṃ cāsati bhikṣusaṃvaraṃ pratyācakṣāṇastrīnapi saṃvarān vijahyād; dvayorapi tatrāntarbhāvāt|
na caitadiṣṭam|
tasmāt pṛthageva te saṃvarāḥ|
te cāvirodhinaḥ||14||
te ca trayo’pi saha vartante|
nottarasaṃvarasamādānāt pūrvakasya tyāgaḥ|
mā bhūt bhikṣusaṃvaraparityāgādanupāsaka eveti||14||
kathaṃ cāyam upāsako bhavati, katham upavāsastho yāvad bhikṣuḥ?
pañcāṣṭadaśasarvebhyo varjyebhyo viratigrahāt|
upāsakopavāsasthaśramaṇoddeśabhikṣutā||15||
yathāsaṃkhyamanudeśo veditavyaḥ|
pañcabhyo varjanīyebhyo dharmebhyo viratisamāpādanād upāsakasaṃvarastho bhavati—
prāṇātipātād, adattādānāt, kāmamithyācārāt, mṛṣāvādāt, surāmaireyamadyapānāc ca |
aṣṭābhyo viratisamādānādupavāsasthaḥ--
prāṇātipātād, adattādānābrahmacaryamṛṣāvādamadyapānebhyaḥ, gandhamālyavilepananṛtyagītavāditrād, uccaśayanamahāśayanād, akālabhojanāc ca|
480$$daśabhyo viratisamādānācchrāmaṇero bhavati-
ebhya eva, jātarūparajatapratigrahāc ca| nṛtyagītavāditragandhamālyavilepanaṃ cātra dbayīkṛtya daśa bhavanti|
sarvebhya eva varjanīyebhyaḥ kāyavākkarmabhyaḥ viratisamāpādanāt bhikṣurityucyate||15||
sa eṣa prātimokṣasaṃvaraḥ--
śīlaṃ sucaritaṃ karma saṃvaraścocyate,
viṣamakarmaṇāṃ viratisamāpādanācchīlam; śītalatvāditi niruktiḥ |
“sukhaśīlasamādānaṃ kāyo na paridahyate” ( ) iti gāthāvacanāt|
vidvatpraśastatvāt sucaritam|
kriyāsvabhāvatvāt karma|
nanu cāvijñaptirakriyety ucyate,
sā kathaṃ kriyā bhavati, na kurvanti tayā samāttayā lajjinaḥ pāpamityakriyetyucyate?
sāpi tu vijñapticittābhyāṃ kriyata iti kriyā bhavati |
kriyāhetutvāt, kriyāphalatvāc cetyapare|
saṃvara iti kāyavācoḥ saṃvaraṇāt|
evaṃ tāvadaviśeṣeṇa prātimokṣasaṃvaraḥ saṃśabdyate|
punaḥ|$$ādye vijñaptyavijñaptī prātimokṣatriyāpathaḥ||16||
saṃvarasamādānasya prathame vijñaptyavijñaptī prātimokṣa ity ucyate;
pāpasya tena prātimokṣaṇād | utsarjanād ity arthaḥ| svārthe vṛddhividhānād vaikṛta-vaiśasavat|
481$$prātimokṣasaṃvara ity api kāyavāksaṃvaraṇāt karmapatha ityucyate; maulasaṃgṛhītatvāt|
dvitīyādiṣu kṣaṇeṣu prātimokṣasaṃvara eva, na prātimokṣaḥ |
pṛṣṭhaṃ ca na maulaḥ karmapathaḥ||16||
atha eṣāṃ saṃvarāṇāṃ kena kaḥ samanvāgataḥ?
prātimokṣānvitā aṣṭau,
prātimokṣasaṃvareṇāṣṭau nikāyāḥ samanvāgatāḥ--
bhikṣuḥ, bhikṣuṇī, yāvad upavāsattho’ṣṭamaḥ|
kiṃ khalu bāhyakānāṃ samādānaśīlaṃ na asti?
asti, na tu prātimokṣasaṃvaraḥ|
kiṃ kāraṇam? na hi tadatyantaṃ pāpasya pratimokṣaṇāya saṃvartate; bhavasanniśritatvāt|
dhyānajena tadanvitaḥ|
dhyānād dhyāne vā jāto dhyānajaḥ|
yo dhyānena samanvāgataḥ, so’vaśyaṃ dhyānasaṃvareṇa |
sāmantakam apy atra dhyānaṃ kṛtvā ucyate|
yathā grāmasāmantakamapi grāma ity ucyate—
asty asmin grāme śāleyaṃ kṣetram, asti vraiheyam iti|
anāsraveṇa āryasattvāḥ,
āryapudgalā anāsraveṇa saṃvareṇa samanvāgatāḥ|
te punaḥ śaikṣāśaikṣāḥ|
yad uktam-- “sahabhūhetāv ucyamāne dvau saṃvarau cittānuvartinau” ( ) iti|
482$$katamau tau? eṣām eva trayāṇām
antyau cittānuvartinau||17||
dhyānasaṃvaraḥ, anāsravasaṃvaraśca|
na prātimokṣasaṃvaraḥ|
kiṃ kāraṇam? anyacittācittakasyāpyanuvṛtteḥ|
punas tāv eva dhyānāsravasaṃvarau prahāṇasaṃvarākhyāṃ labhete||17||
kasyāmavasthāyām? ity āha--
anāgamye prahāṇākhyau tāvānantaryamārgajau|
anāgamye tau dhyānānāsravasaṃvarau navasvānantaryamārgeṣu ‘prahāṇasaṃvarau’ ity ucyete;
tābhyāṃ dauḥśīlyasya tatsamutthāpakānāṃ ca kleśānāṃ prahāṇāt |
ata eva ‘syāddhyanasaṃvaro na prahāṇasaṃvaraḥ’ iti catuṣkoṭikaṃ kriyate-
prathamā koṭiranāgamyānantaryamārgavarjyaḥ sāsravo dhyānasaṃvaraḥ,
dvitīyā anāgamyānantaryamārgeṣvanāsravaḥ,
tṛtīyā anāgamyānantaryamārgeṣu sāsravaḥ,
caturthī anāgamyānantaryamārgavarjyo’nāsravasaṃvaraḥ|
evaṃ ‘syādanāsravasaṃvaro na prahāṇasaṃvara’ iti catuṣkoṭikaṃ yathāyogaṃ veditavyam|
yattarhi bhagavatoktam--
“kāyena saṃvaraḥ sādhu sādhu vācātha saṃvaraḥ|
483$$manasā saṃvaraḥ sādhu sādhu sarvatra saṃvaraḥ ||” (dha0 pa0 25,2) iti,
yac ca uktam-- “cakṣurindriyeṇa saṃvarasaṃvṛto viharati” ( ) iti,
etau mana-indriyasaṃvarau kiṃsvabhāvau? naitāvavijñaptiśīlasvabhāvau |
kiṃ tarhi?
samprajānasmṛtī dve tu mana-indriyasaṃvarau||18||
pratyekaṃ dvisvabhāvajñāpanārthaṃ punardvigrahaṇam—
mā yathāsaṃkhyaṃ vijñāyīti;
manaḥsaṃvaro’pi smṛtisamprajñānasvabhāva iti |
indriyasaṃvaro’pi ||18||
idaṃ vicāryate-- kaḥ katamayā vijñaptyā, avijñaptyā vā kiyanta kālaṃ samanvāgata iti?
tatra prātimokṣasthito nityamatyāgād vartamānayā|$$avijñaptyānvitaḥ,
yaḥ prātimokṣasaṃvarasthaḥ pudgala uktaḥ,
sa yāvat tāmavijñaptiḥ na tyajati tāvat tayā vartamānayā nityaṃ samanvāgataḥ|
pūrvāt kṣaṇādūrdhvamatītayā||19||
prathamāt kṣaṇādūrdhvamatītayāpi samanvāgataḥ|
‘atyāgāt’ iti sarvatrādhikṛtaṃ veditavyam||19||
yathā prātimokṣasaṃvarastha uktaḥ,
tathaivāsaṃvarastho’pi,
asaṃvarastho’pi yāvadasaṃvaraṃ na tyajati tāvannityamavijñaptyā vartamānayā eva samanvāgato bhavati |
kṣaṇādūrdhvamatītayāpi |
dhyānasaṃvaravān sadā|$$atītājātayā,
484$$dhyānasaṃvarasya lābhī nityamatītānāgatayā avijñaptyā samanvāgataḥ; atyāgāt |
prathame hi kṣaṇe sa janmāntaratyaktaṃ dhyānasaṃvaramatītaṃ labhate|
āryastu prathame nābhyatītayā||20||
āryastu pudgalo’pyevamanāsravayā|
ayaṃ tu viśeṣaḥ-- sa prathame tu kṣaṇe nābhyatītayā samanvāgataḥ;
mārgasya pūrvamanutpāditatvāt||20||
samāhitāryamārgasthau tau yuktau vartamānayā|
tau dhyānānāsravasaṃvarānvitau samāhitāryamārgasamāpannau vartamānayā avijñaptyā samanvāgatau yathākramam, na tu vyutthitau|
485$$saṃvarāsaṃvarasthānāṃ tāvad eṣa vṛttāntaḥ||
athedānīṃ madhyasthasya?
madhyasthasyāsti cedādau madhyayā,
yau naivasaṃvaranāsaṃvare sthitaḥ sa madhyasthaḥ |
tasya nāvaśyamavijñaptirasti|
yasya tvasti dauḥśīlyaśīlāṅgādisaṃgṛhītā sa ādau madhyayā samanvāgataḥ|
vartamānā hyavijñaptiratītānāgatayor madhyād--
ūrdhvaṃ dvikālayā||21||
prathamāt kṣaṇādūrdhvamatītayā vartamānayā ca | atyāgād iti vartate||21||
kim asaṃvarasthaḥ kadācit kuśalayā vijñaptyā samanvāgato bhavati, saṃvarastho vā punarakuśalayā bhavati?
bhavan kadā kiyanta vā kālam?
ityāha--
asaṃvarasthaḥ śubhayā’śubhayā saṃvare sthitaḥ|$$avijñaptyānvito yāvat prasādakleśavegavān ||22||
yena prasādavegenāsaṃvarasthasya kuśalavijñaptirutpadyate stavavandanādikriyāṃ kurvataḥ,
yena ca kleśavegena saṃvarasthasyākuśalāvijñaptirutpadyate vadhabandhanatāḍanādikriyāṃ kurvataḥ;
tau yāvad anuvartete tāvatte apyavijñaptī |
sa ādye kṣaṇe vartamānayaivāvijñaptyā samanvāgato bhavati|
anyeṣv atītayā’pi||22||
avijñaptyadhikāraḥ samāptaḥ||
vijñaptyā tu punaḥ sarve kurvanto madhyayānvitāḥ|
sarve saṃvarāsaṃvaramadhyasthā yāvad vijñaptiṃ kurvanti tāvat tayā varttamānayā samanvāgatāḥ|
486$$atītayā kṣaṇādūrdhvamātyāgāt,
prathamāt kṣaṇādūrdhvamātyāgādatītayā vijñaptyā samanvāgato bhavati|
nāstyajātayā||23||
anāgataya tu vijñaptyā na kaścit samanvāgataḥ||23||
nivṛtānivṛtābhyāṃ ca nātītābhyāṃ samanvitaḥ|
atītābhyāmapi nivṛtānivṛtāvyākṛtābhyāṃ vijñaptibhyāṃ na kañcit samanvāgataḥ |
durbalasya hi dharmasya prāptirapi durbalā nānubandhībhavati|
kiṃkṛtaṃ tasyā daurbalyam? cittakṛtam|
cittasyāpi tarhi nivṛtāvyākṛtasya mā bhūt? naitadevam; jaḍā hi vijñaptiḥ, paratantrā ca |
na caivaṃ cittam|
sā hi vijñaptirdurbalenotthāpitā durbalatarā bhavati|
asaṃvarastha ity uktam|
ko’yamasaṃvaro nāma?
asaṃvaro duścaritaṃ dauḥśīlyaṃ karma tatpathaḥ||24||
asaṃvarasyeme paryāyaśabdāḥ |
tatra kāyavācorasaṃvaraṇādasaṃvaraḥ|
sadbhiḥ kutsitatvādaniṣṭaphalatvād duścaritam|
śīlavipakṣād dauḥśīlyam|
kāyavākkarmatvāt karma |
maulasaṃgṛhītatvāt karmapathaḥ|
syādvijñaptyā samanvāgato nāvijñaptyeti catuṣkoṭikam||24||
tatra tāvat--
vijñaptyaivānvitaḥ kurvan madhyastho mṛducetanaḥ|
487$$mṛdvyā cetanayā kuśalamakuśalaṃ vā kurvannaivasaṃvaranāsaṃvarasthito vijñaptyaiva samanvāgato bhavati nāvijñaptyā prāgevāvyākṛtam,
anyatraupadhikapuṇyakriyāvastukarmapathebhyaḥ|
tyaktānutpannavijñaptiravijñaptyāryapudgalaḥ||25||
avijñaptyaiva samanvāgato na vijñaptyā;
yenāryapudgalena janmāntaraparivṛttau na tāvad vijñaptaṃ bhavati, vijñaptaṃ vā punarvihīnam||25||
uktaṃ saṃvarāsaṃvaramadhyāsthānāṃ vijñaptyavijñaptisamanvāgamanavyavasthānam||
athaite saṃvarāḥ kathaṃ labhyante?
dhyānajo dhyānabhūmyaiva labhyate,
yadā dhyānabhūmikaṃ cittaṃ pratilabhyate maulīyaṃ sāmantakīyaṃ vā sāsravam, tadā dhyānasaṃvaro’pi;
sahabhūtatvāt|
488$$anāsravastayā| $$āryayā,
tayaiva dhyānabhūmyā’nāsravayā labhyamānayānāsravaḥ saṃvaro labhyate |
tatra ṣaḍ dhyānabhūmayo’nāsravā bhavanti—
catvāri dhyānāni anāgamyasyānantaraṃ ceti paścāt pravedayiṣyāmaḥ|
prātimokṣākhyaḥ paravijñapanādibhiḥ||26||
prātimokṣasaṃvarastu paravijñaptito labhyate, yadyenaṃ paro vijñāpayati asau ca param |
sa punaḥ saṅghādvā, pudgalādvā|
saṅghād= bhikṣubhikṣuṇīśikṣaṇamāṇāsaṃvarāḥ, pudgalādanye|
daśavidhā upasampaditi vinayavibhāṣikāḥ|
tasya upasaṃgrahaṇārthamādiśabdaḥ|
missing
1. svayambhūtvena buddhānāṃ pratyekabuddhānāṃ ca,
2. niyāmāvakrāntyā pañcakānām,
3. ehibhikṣukayā yaśaḥprabhṛtīnām,
4. śāsturabhyupagamāt mahākāśyapasya,
5. praśnārādhanena sodāyinaḥ,
6. gurudharmābhyupagamena mahāprajāpatyāḥ,
7. dūtena dharmadinnāyāḥ,
8. vinayadharapañcamena pratyantimeṣu janapadeṣu,
9. daśavargeṇa madhyeṣu janapadeṣu,
489 $$10. śaraṇagamanatraivācikena ṣaṣṭibhadravargapūgopasampāditānāmiti|
teṣāṃ nāvaśyaṃ vijñaptyadhīnaḥ prātimokṣasaṃvaraḥ||26||
sa punar eṣa prātimokṣasaṃvaraḥ samādīyamānaḥ kiyantaṃ kālaṃ samādātavyaḥ?
yāvaj jīvaṃ samādānamahorātraṃ ca saṃvṛteḥ|
saptanaikāyikasya prātimokṣasaṃvarasya yāvajjīvaṃ samādānam,
upavāsasaṃvarasya ahorātram ity eṣa niyamaḥ|
kiṃ kāraṇam? dvau hi kālaparyantau-
ahorātraparyantaḥ, jīvitaparyantaśca|
ahārotrāṇāṃ paunaruktyena pakṣādayaḥ|
kālo nāma ka eṣa dharmaḥ?
saṃskāraparidīpanādhivacanametat|
ālokāvasthā hi dvīpeṣu ‘divasaḥ’ ityucyate, tamo’vasthā ‘rātriḥ’ |
yuktaṃ tāvaj jīvitād ūrdhvaṃ saty api samādāne saṃvarasyānutpattiḥ;
visabhāgatvādāśrayasya tena ca tatrāprayogād, asmaraṇācca|
athāhorātrādūrdhvaṃ pañcarātraṃ daśarātraṃ vā upavāsasamādānasya kaḥ pratibandho bahūnāmupavāsasaṃvarāṇāmutpattau?
itthamasti pratibandho yadbhagavānāhorātrikamevopavāsaṃ sūtre śāsti sma |
idamidānīṃ sampradhāryam-- kiṃ tāvadahorātrādūrdhvaṃ saṃvarasyānutpattiṃ paśyatā tathāgatenāhorātrika upavāso deśitaḥ,
utāho durbalendriyāṇāmāhorātrike’pi saṃvarasamādānena sanniyojanārthamiti|
kutastvetadevaṃ tarkyate? ahorātrāt pareṇāpi saṃvarotpattau yuktyavirodhāt|
tadetat kasyacidapyahorātrādūrdhvamadeśānāṃ necchanti vaibhāṣikāḥ||
490$$asaṃvarasyedānīṃ kaḥ kālaniyamaḥ?
nāsaṃvaro’styahorātram,
yāvaj jīvaṃ pāpakarmābhyupagamādasaṃvara upajāyate nāhorātram, yathopavāsaḥ|
kiṃ kāraṇam?
na kilaivaṃ pragṛhyate||27||
na kila kaś cid evam asaṃvaraṃ samādatte yathopavāsam—
kac cid aham ahorātramasaṃvṛtaḥ syām iti; kutsitatvāt karmaṇaḥ|
evaṃ caiva na kaś cid ādatte- kac cid ahaṃ yāvajjīvamasaṃvṛtaḥ syām iti|
yāvajjīvam apy asya lābho na syāt|
yady api naivamādatte, tathāpy atyantavipannenāśayena tāṃ kriyāṃ prakurvannasaṃvaraṃ pratilabhate, na kālāntaravipannena |
upavāsasaṃvarastu samādānabalādhānādanātyantike’pyāśaye labhyata eva; saṃvarārthitvāt|
yadi punaḥ kaścidasaṃvareṇāpyarthī kālāntaramasaṃvaraṃ samādadīta, so’vaśyaṃ labheta |
na tvetad dṛṣṭamiti naivaṃ vyavasthāpyate||
avijñaptivadasaṃvaro’pi nāsti dravyata iti sautrāntikāḥ|
sa eva tu pāpakriyābhisandhirasaṃvaraḥ|
sānubandho yataḥ kuśalacitto’pi tadvānityucyate; tasyānirākṛtatvāt||27||
athāhorātraṃ gṛhyamāṇa upavāsaḥ kathaṃ grahītavyaḥ?
kālyaṃ grāhyo’nyato nīcaiḥ sthitenoktānuvāditā|
upavāsaḥ samagrāṅgo nirbhūṣeṇāniśākṣayāt||28||
kālyaṃ tāvat sūryodayakāle; ahorātrikatvāt saṃvarasya |
yastu pūrvakṛtasamādānaḥ, ‘nityamaṣṭamyāmupaceṣyāmi’ iti, sa bhuktvāpi gṛhṇīyāt|
anyataśca grahītavyaḥ, na svayamevāparāpekṣayā satsvapi pratyayeṣvanatikramārtham|
nīcaiḥ sthitenotkuṭṭakena vā jānupātena vā kapotakamañjaliṃ kṛtvā’nyatra sthāsyāt|
agauravasya hi saṃvaro notpadyate|
491$$dātuśca vacanamanubruvīta |
na pūrvaṃ na yugapat |
evaṃ hyasau parasmād gṛhīto bhavati |
anyathā hi dānagrahaṇaṃ na sidhyet|
samagrāṅgaścāṣṭāṅga eva grahītavyaḥ, na vikalāṅgaḥ|
nirbhūṣeṇa ca | ājasrikamabhyalaṅkāraḥ muktvā|
ājasriko hyalaṅkāro nātyarthaṃ madamādadhāti|
ārātriparikṣayācca grahītavyaḥ, yāvat punaḥ sūryodayāt|
ato’nyathā gṛhaṇataḥ sucaritamātraṃ syāt, na tūpavāsasaṃvaraḥ|
evaṃ ca kṛtvā aurabhrikapāradārikayo rātridivasopavāsakayoḥ sāphalyaṃ prayujyate|
arhatāṃ samīpe vasantyaneneti upavāsaḥ; teṣāmanuśikṣaṇāt|
yāvajjīvikasaṃvarasamīpe vasantyanenetyapare|
alpakuśalamūlānāṃ kuśalamūlapoṣaṇāt poṣadha iti vā|
“poṣaṃ dadhāti manasaḥ kuśalasya yasmā-
duktastato bhagavatā kila poṣadho’yam” | ( ) iti||28||
kimarthaṃ punaraṣṭāṅgānyupādīyante?
yasmāt śīlāṅgānyapramādāṅgaṃ vratāṅgāni yathākramam|
catvāryekaṃ tathā trīṇi,
catvāri tāvacchīlāṅgāni yāvanmṛṣāvādaviratiḥ; prakṛtisāvadyaviratitvāt|
ekamapramādāṅgaṃ madyapānād viratiḥ|
samāttaśīlo’pi madyapaḥ pramādyeta|
trīṇi vratāṅgāni yāvadakālabhojanād viratiḥ; saṃvegānuguṇatvāt||
kiṃ punar ebhirapramādāṅgavratāṅgairanupāttaiḥ syāt?
smṛtināśo madaśca taiḥ||29||
madyaṃ hi pibataḥ kāryākāryasmṛtireva naśyet|
uccaśayanamahāśayananṛtyagītādikaṃ pratisevamānasya madaḥ sambhavet|
mattasya ca dauḥśīlyamadūraṃ bhavet|
kāle punarbhuñjānasyocitabhaktakālaparihārādupavāsasmṛtiḥ saṃvegaścopatiṣṭhet|
tadabhāvādubhayaṃ na syāditi|
kecittu khalvakālabhojanāt prativiratimevopavāsaṃ manyante|
tasya śeṣāṇyaṣṭāṅgānīti |
nṛtyagītavāditraṃ gandhamālyavilepanaṃ ca dvayaṃ kṛtvā|
evaṃ tu sati sūtrapāṭho na yujyeta|
akālabhojanād viratimuktvā “anenāhamaṣṭamāṅgena teṣāmāryāṇāmarhatāṃ śikṣāyāmanuśikṣe, anuvidhīye” iti|
kastahi so’nya upavāso yasyemānyaṅgāni? samudāyasyāvayavā aṅgāni|
492$$yathā rathasyāṅgāni-- caturaṅgaḥ, balakāyaḥ, pañcāṅgam, tūryam;
tathā’ṣṭāṅga upavāso draṣṭavyaḥ--
akālabhojanāt prativiratirupavāsaḥ, upavāsāṅgaṃ ca |
yathā samyagdṛṣṭirmārgaḥ, mārgāṅgaṃ ca dharmapravicayasambodhyaṅgaṃ bodhirbodhyaṅgaṃ samādhirdhyānaṃ dhyānāṅgaṃ ceti vaibhāṣikāḥ|
na tu teṣāmeva samyagdṛṣṭyādīnāṃ ta evāṅgatvāya kalpanta iti |
pūrvakāḥ samyagdṛṣṭyādaya uttareṣāmaṅgāni yadi syuḥ, prathamakṣaṇotpanna āryamārgo nāṣṭāṅgaḥ syāt||29||
kiṃ khalvayamupavāsakasyaivopavāsaḥ, āhosvidanyasyāpi?
anyasyāpyupavāso’sti śaraṇaṃ tvagatasya na |
anupavāsako’pi yastamahorātraṃ buddhadharmasaṅghān śaraṇaṃ gatvopavāsaṃ gṛhṇāti, tasyotpadyate upavāsasaṃvaraḥ, nānyathā; anyatrājñānāt|
sūtra uktam— “yataśca, mahānāman, gṛhī avadātavasanaḥ puruṣaḥ puruṣendriyeṇa samanvāgato
buddhaṃ śaraṇaṃ gacchati, dharmam…., saṅghaṃ śaraṇaṃ gacchati, vācaṃ ca bhāṣate—
‘upavāsakaṃ ca māṃ dhāraya’, ityatā upavāsako bhavati” ( ) iti|
tat kiṃ śaraṇagamanādevopavāsako bhavati?
bhavatīti bahirdeśakāḥ|
na vinā saṃvareṇeti kāśmīrāḥ|
yattarhi sūtra uktam? nāstyatra sūtravirodhaḥ|
yasmādasyotpadyate, tat eva—
upāsakatvopagamāt saṃvṛt,
upāsakatvābhyupagamādevāsyopāsakasaṃvaro jāyate|
“yadevābhyupagacchati— ‘upāsakaṃ māṃ dhāraya’ ityādyagreṇa yāvajjīvaṃ prāṇāpetam” iti|
prāṇātipātādyapetamityarthaḥ; madhyapadalopāt|
493$$laghusaṃvarasyāpi vyutpādanārthaṃ śikṣāpadānām
uktistu bhikṣuvat ||30||
yathaivaṃ bhikṣurlabdhasaṃvaro’pi punaḥ śikṣāpadāni grāhyate, śrāmaṇeraśca vyutpādanārtham—
itaścāmutaśca tava saṃvara iti, tathopavāsako’pi |
na tu vinā saṃvareṇopāsako’sti||30||
sarve cet saṃvṛtā ekadeśakāryādayaḥ katham?
yadi sarva evopāsakā upāsakasaṃvarasthāḥ,
kathaṃ bhagavatā ekadeśakārī, pradeśakārī, yadbhūyaḥkārī, paripūrṇakārī copāsaka uktaḥ?
tatpālanāt kila proktāḥ,
yo hi yacchikṣāpadaṃ pālayati sa tatkārītyuktaḥ|
sarve tu samaṃ saṃvarasthāḥ|
idam utsūtraṃ vartate?
kim atra utsūtram? upāsakatvābhyupagamādeva saṃvaralābhaḥ, yasmāt prāṇātipātamityāheti?
na hyeva sūtrapāṭhaḥ uktaḥ, yathā mahānāmasūtrapāṭhaḥ |
tatraiva copāsakalakṣaṇāpadeśaḥ, nānyatra|
yatra tveṣa pāṭhaḥ-- “yāvajjīvaṃ prāṇāpetaṃ śaraṇagatamabhiprasannam” iti|
tataste dṛṣṭasatyāḥ pudgalāḥ “avetyaprasādānvayaṃ prāṇairapi saddharmopagamanaṃ darśayanti sma|
jīvitahetorapyabhavyā vayamenaṃ dharmaṃ parityaktum” iti|
na tveṣa lakṣaṇāpadeśaḥ saṃvarasya|
494$$prāṇāpetaṃ tu na kvacit paṭhyate|
kaścaitadaparipuṣṭārthaṃ paṭhet!
ekadeśakāryādīṃstu khaṇḍitaśikṣānadhikṛtya praśna eva na yujyate, kuto visarjanamāveṇikadharmāṇām!
ko hyupāsakasaṃvaraṃ jānan etanna jñāsyate—
yo hi yacchikṣāpadaṃ na khaṇḍayati sa tatkārī bhavatīti|
upāsakasaṃvarasya tu parimāṇānabhijñāṃstanmātraśikṣākṣamān pratyeṣa praśno yujyate—
“kiyatā bhadantopāsaka ekadeśakārī bhavati yāvat paripūrṇakārī bhavati?”
yadi tarhi vinā saṃvareṇopāsakaḥ syād, vikalena vā, bhikṣuśrāmaṇerāvapi syātām, kathaṃ tāvedaṣāmupāsakasaṃvarādīnāmaṅgapratiniyamo bhavati? śāstṛprajñaptivaśāt|
upāsakatvādipratiniyamo’pi śāstṛprajñaptivaśādiṣyatām|
vināpi hi saṃvareṇopāsakaḥ prajñapitaḥ, na tu bhikṣuśrāmaṇerāviti|
te tv etan necchanti kāśmīrāḥ|
sarveṣāṃ tu saṃvarāṇām—
mṛdvāditvaṃ yathā manaḥ||31||
mṛdumadhyādhimātratvaṃ sasantānacittavaśāt|
evaṃ ca kṛtvārhato’pi mṛduḥ prātimokṣasaṃvaraḥ syāt, pṛthagjanasyādhimātraḥ|
kiṃ punaḥ saṃvaragrahaṇādevopāsakaḥ syād vinā śaraṇagamanaiḥ?
na syādanyatrājñānāt||31||
495$$yo buddhadharmasaṅghāñcharaṇaṃ gacchati, kim asau śaraṇaṃ gacchati?
buddhasaṅghakarān dharmānaśaikṣānubhayāṃśca saḥ|
nirvāṇaṃ ceti śaraṇaṃ yo yāti śaraṇatrayam||32||
yo buddhaṃ śaraṇaṃ gacchati, aśaikṣānasau buddhakarakān dharmāñcharaṇaṃ gacchati;
yeṣāṃ prādhānyena sa ātmabhāvo buddha ityucyate,
yeṣāṃ vā lābhena sarvāvabodhasāmarthyād buddho bhavati |
ke punas te? kṣayajñānādayaḥ saparivārāḥ;
rūpakāyasya pūrvaṃ pañcāccāviśeṣāt|
kiṃ sarvabuddhān, athaikam?
lakṣaṇataḥ sarvabuddhān;
mārgasyāvilakṣaṇatvāt|
yaḥ saṅghaṃ śaraṇaṃ gacchati, śaikṣāśaikṣānasau saṅghakarakān dharmān gacchati;
yeṣāṃ lābhenāṣṭau pudgalāḥ saṅghībhavanti, abhedyatvāt|
kiṃ sarvasaṅghān, athaikam?
lakṣaṇataḥ sarvasaṅghān;
mārgasyāvilakṣaṇatvāt|
yattu sūtra uktam—
“yo’sau bhaviṣyatyanāgate’dhvani saṅgho nāma, tamapi śaraṇaṃ gacchatam” iti|
tat pratyakṣabhāvinaḥ saṃvaratvasyodbhāvanārtham|
yo dharmaṃ śaraṇaṃ gacchati, asau nirvāṇaṃ śaraṇaṃ gacchati pratisaṅkhyānirodham;
svaparasantānakleśānāṃ duḥkhasya ca śāntyekalakṣaṇatvāt|
yadyaśaikṣā dharmā eva buddhaḥ, kathaṃ tathāgatasyāntike duṣṭacittarudhirotpādanādānantaryaṃ bhavati?
āśrayavipādanāt te’pi vipāditā bhavantīti vaibhāṣikāḥ|
496$$śāstraṃ tu naivaṃ vācakam—
aśaikṣā dharmā eva buddha iti|
kiṃ tarhi? buddhakarakā iti|
ata āśrayasya buddhatvāpratiṣedhādacodyamevaitat|
anyathā hi laukikacittastho na buddhaḥ syānna saṅghaḥ,
śīlam eva sa bhikṣukarakaṃ bhikṣuḥ syāt?
yathā tu yo bhikṣūn pūjayati, bhikṣukarakamasau śīlaṃ pūjayati|
evaṃ yo buddhaṃ śaraṇaṃ gacchati aśaikṣānasau buddhakarakān dharmān śaraṇaṃ gacchati|
yo buddhaṃ śaraṇaṃ gacchati, so’ṣṭādaśāveṇikān| buddhadharmānityapare|
kiṃsvabhāvāni śaraṇagamanāni? vāgvijñaptisvabhāvāni|
kaḥ punaḥ śaraṇārthaḥ? trāṇārthaḥ śaraṇārthaḥ;
tadāśrayeṇa sarvaduḥkhātyantanirmokṣāt|
uktāṃ hi bhagavatā—
“bahavaḥ śaraṇaṃ yānti parvatāṃśca vanāni ca|
ārāmān caityavṛkṣāṃśca manuṣyā bhayatarjitāḥ||
na tvetaccharaṇaṃ śreṣṭhaṃ naitaccharaṇamuttamam|
naitaccharaṇamāgamya sarvaduḥkhāt pramucyate||
497$$yastu buddhaṃ ca dharmaṃ ca saṅghaṃ ca śaraṇaṃ gataḥ|
catvāri cāryasatyāni paśyati prajñayā yadā||
duḥkha duḥkhasamutpādaṃ duḥkhasya samatikramam|
āryaṃ cāṣṭāṅgikaṃ mārgaṃ kṣemaṃ nirvāṇagāminam||
etaddhi śaraṇaṃ śreṣṭhametaccharaṇamuttamam|
etaccharaṇamāgamya sarvaduḥkhāt pramucyate||” (dha-pa-188-192)
ata eva śaraṇagamanāni sarvasaṃvarasamādāneṣu dvārabhūtāni||32||
kim punaḥ kāraṇamanyeṣu saṃvareṣvabrahmacaryād viratiḥ śikṣāpadaṃ vyavasthāpitam,
upāsakasya tu kāmamithyācārāt?
mithyācārātigarhyatvāt saukaryādakriyāptitaḥ|
kāmamithyācāro hi loke’tyantaṃ garhitaḥ;
pareṣāṃ dāropaghātād, āpāyikatvācca |
na tathā’brahmacaryam|
sukarā ca kāmamithyācārād viratirgṛhānadhyavasatām, duṣkarā tvabrahmacaryād iti duṣkarra karttuṃ notsaheran|
āryāścākaraṇasaṃvaraṃ kāmamithyācārāt pratilabhante; janmāntareṣv apy anadhyācaraṇāt,
na tvabrahmacaryād
ity upāsakasyāpi tasmād eva viratiḥ śikṣāpadaṃ(书上没有) vyavasthāpitaṃ mā bhūt parivṛttajanmāntaraḥ śaikṣa upāsakasaṃvarāṅgeṣvasaṃvṛta iti|
akriyāniyamo hy akaraṇasaṃvaraḥ|
ya upāsakāḥ santo bhāryāḥ pariṇayanti,
kiṃ taistābhyo’pi saṃvaraḥ pratilabdhaḥ? atha na?
pratilabdhaḥ, mā bhūt prādeśikasaṃvaralābha iti|
kathaṃ saṃvarakṣobho na bhavati? yasmāt
yathābhyupagamaṃ lābhaḥ saṃvarasya na santateḥ||33||
yathā hy eṣām abhyupagamas tathā saṃvaralābhaḥ|
kathaṃ caiṣāmabhyupagamaḥ?
kāmamithyācārādviramāmi iti,
na tv atra santāne mayā brahmacaryaṃ na kartavyam iti|
498$$ata eva eṣāṃ tadadhiṣṭhānāt kāmamithyācārāṅgād eva saṃvaralābhaḥ,
nābrahmacaryāditi nāsti bhāryībhūtāyāṃ saṃvarakṣobhaḥ||33||
atha kasmāt mṛṣāvādād viratirevopāsakasaṃvaraśikṣāpadam, na paiśunyādiviritaḥ?
ebhireva ca tribhiḥ kāraṇaiḥ--
mṛṣāvādātigahyatvāt saukaryādakriyāptitaḥ|
mṛṣāvādaprasaṅgācca sarvaśikṣāvyatikrame|
sarvatra hi śikṣātikrame samanuyujyamānasyopasthitam idaṃ bhavati—
nāhamevamahārṣamiti mṛṣāvādasya prasaṅgo bhavati, ato mṛṣāvādād viratirvidhīyate|
katham? kṛtātikramo’py ātmani māviṣkuryād iti|
kiṃ punaḥ kāraṇaṃ pratikṣepaṇasāvadyācchikṣāpadasya na vyavasthāpitam?
pratikṣepaṇasāvadyānmadyādeva,
kiṃ kāraṇaṃ madyādeva, nānyasmāt?
anyaguptaye||34||
madyaṃ pibato’nyānyapyaṅgānyaguptāni syuḥ|
kathaṃ punar madyapānaṃ pratikṣepaṇasāvadyaṃ gamyate?
prakṛtisāvadyalakṣaṇābhāvāt|
prakṛtisāvadyaṃ hi kliṣṭena eva cittena adhyācaryate|
śakyaṃ tu madyaṃ pratīkārabuddhyaiva pātum, yāvan na madayet|
kliṣṭam eva taccittaṃ yanmadanīyaṃ jñātvā pibati|
na tat kliṣṭaṃ yadamadanīyamātrāṃ viditvā pibati|
prakṛtisāvadyaṃ madyam iti vinayadharaḥ|
“kathaṃ bhadanta glāna upasthātavyaḥ? prakṛtisāvadyamupāle sthāpayitvā” ity uktaṃ bhagavatā|
śākyeṣu glāneṣu madyapānaṃ nābhyanujñātam|
idaṃ coktam—“māṃ bhikṣavaḥ śāstāramuddiśadbhiḥ kuśāgreṇāpi madyaṃ na pātavyam” ( ) iti|
ataḥ prakṛtisāvadyamaiti jñāyate|
499$$āryaiś ca janmāntaragatair apy anadhyācārāt,
prāṇivadhādivat|
kāyaduścaritavacanād, durgatigamanācceti|
netyābhidhārmikāḥ|
utsargavihitasyāpi glāneṣu prajñaptisāvadyasya punar madyasyāpavādaḥ;
prasaṅgaparihārārthaṃ madanīyamātrāniyamanāt|
ata eva ca kuśāgrapānapratiṣedhaḥ|
āryairanadhyācaraṇaṃ hrīmattvāt, tena ca smṛtināśāt |
alpakasyāpyapānamaniyamād viṣavat|
duścaritavacanaṃ pramādasthānatvāt|
ata evātraiva pramādasthānagrahaṇam; nānyeṣu;
teṣāṃ prakṛtisāvadyatvāt|
atyāsevitena durgatigamanābhidhānam|
500$$tatprasaṅgenābhīkṣṇamakuśalasantatipravṛtterāpāyikasya karmaṇaṃ ākṣepād, vṛttilābhādvā|
surāmaireyamadyapramādasthānamiti ko’rthaḥ?
surā=annāsavaḥ| maireyam=dravāsavaḥ|
te vā kadācidaprāptapracyutamadyabhāve bhavata iti, ato madyagrahaṇam|
pūgaphalakodravādayo’pi madayantīti surāmaireyagrahaṇam|
prajñaptisāvadyasyāpyādareṇa praheyatve kāraṇajñāpanārthaṃ pramādasthānavacanam;
sarvapramādāspadatvāditi||34||
ya ime trayaḥ prātimokṣadhyānānāsravasaṃvarāḥ,
kimeṣāṃ yata eko labhyate tataḥ śeṣau? netyāha|
kiṃ tarhi?
sarvobhayebhyaḥ kāmāpto vartamānebhya āpyate|
vartamānebhya eva skandhāyatanadhātubhyaḥ kāmāpta iti prātimokṣasaṃvaraḥ|
sarvebhya iti maulaprayogapṛṣṭhebhyaḥ|
ubhayebhya iti sattvāsattvākhyebhyaḥ,
prakṛtipratikṣepaṇasāvadyebhyaśca
vartamānebhya eva skandhāyatanadhātubhyo labhyate;
sattvādhiṣṭhānapravṛttatvāt|
501$$nānītānāgatebhyaḥ; teṣāmasattvasaṅkhyātatvāt|
maulebhyaḥ sarvakālebhyo dhyānānāsravasaṃvarau||35||
maulebhya eva karmapathebhyo dhyānānāsravasaṃvarau labhyete, na prayogapṛṣṭhebhyaḥ;
kuta eva prajñaptisāvadyebhyaḥ sarvakālebhyaśca skandhāyatanadhātubhyo labhyete atītānāgatebhyo’pi !
ata eva catuṣkoṭikaṃ kriyate—
santi tāni skandhadhātvāyatanāni yebhyaḥ prātimokṣasaṃvara eva labhyate,
na dhyānānāsravasaṃvarāviti vistaraḥ|
prathamā koṭiḥ pratyutpannebhyaḥ sāmantakapṛṣṭhebhyaḥ pratikṣepaṇasāvadyācca |
dvitīyā-- atītānāgatebhyo maulebhyaḥ karmapathebhyaḥ|
tṛtīyā-- pratyutpannebhyo maulebhyaḥ karmapathebhyaḥ|
caturthī-- atītānāgatebhyaḥ sāmantakapṛṣṭhebhya iti|
502$$na tu saṃvarakāle vartamānāḥ karmapathāḥ santītni vartamānādhiṣṭhānebhya iti vektavyam!
anāgatānāmeva saṃvaraṇaṃ yujyate, nātītavartamānānām||35||
atha kiṃ saṃvarāsaṃvarau sarvasattvebhya eva labhyete sarvāṅgebhyaḥ sarvakāraṇaiś ca? āhosvidasti bhedaḥ?
niyataṃ tāvat labhyate
saṃvaraḥ sarvasattvebhyo vibhāṣā tvaṅgakāraṇaiḥ|
sarvasattvebhyaḥ evaṃ saṃvara labhyate |
kebhyaścid aṅgebhyastu vibhāṣā|
kaścit sarvebhyo labhyate, bhikṣusaṃvaraḥ|
kaściccaturbhyaḥ, tato’nyaḥ|
karmapathā hi saṃvarasyāṅgani|
kāraṇair api kenacit paryāyeṇa sarvaiḥ, kenacidekena|
kena tāvat sarvaiḥ? yadyalobhādveṣāmohāḥ kāraṇānīṣyante|
kenaikena? yadi mṛdumadhyādhimātrāṇi cittāni kāraṇānīṣyante|
paścimaṃ paryāyaṃ niyamayyocyate—
503$$asti saṃvarasthāyī sarvasattveṣu saṃvṛto na sarvāṅgaiḥ, na sarvakāraṇaiḥ |
yo mṛdunā cittena madhyenādhimātreṇa vā upāsakopavāsaśrāmaṇerasaṃvaraṃ samādatte|
asti sarvasattveṣu saṃvṛtaḥ sarvāṅgaiśca, na tu sarvakāraṇaiḥ|
yo mṛdunā cittena madhyenādhimātreṇa vā bhikṣusaṃvaraṃ samādatte|
asti sarvasattveṣu sarvāṅgaiḥ, sarvakāraṇāiśca |
yastrividhena cittena trīn saṃvarān samādatte|
asti sarvasattveṣu sarvakāraṇaiśca, na tu sarvāṅgaiḥ|
ya upāsakopavāsaśramāṇerasaṃvarān mṛdumadhyādhimātraiḥ samādatte|
yastu na sarvasattveṣu syādīdṛśo nāsti;
yasmāt sarvasattvānugate kalyāṇāśaye sthitaḥ saṃvaraṃ pratilabhate, nānyathā;
pāpāśayasyānuparatatvāt|
pañca niyamān kurvan prātimokṣasaṃvaraṃ pratilabhate,
sattvāṅgadeśakālasamayaniyamāt|
1. amuṣmāt sattvādviramāmīti sattvaniyamaḥ|
2. amuṣmādaṅgāditi aṅganiyamaḥ|
3. amuṣmin deśa iti deśaniyamaḥ|
4. māsādyāvaditi kālaniyamaḥ|
5. anyatra yuddhamiti samayaniyamaḥ|
sucaritamātraṃ tu syāt tathā gṛhṇataḥ|
kathamaśakyebhyaḥ saṃvaralābhaḥ?
sarvasattvajīvitānupaghātādhyāśayenābhyupagamāt|
yadi punaḥ śakyebhya eva saṃvaro labhyate,
cayāpacayayuktaḥ syāt,
śakyāśakyānāmitaretarasañcārāt|
evaṃ ca sati vināpi lābhatyāgakāraṇābhyāṃ saṃvarasya lābhatyāgau syātām iti vaibhāṣikāḥ|
504$$naivaṃ bhaviṣyati|
yathā hy apūrvatṛṇādyutpattau śoṣe vā saṃvarasya vṛddhihnāsau na bhavataḥ,
tathā śakyāśakyasaṃcāre’pi na syātām|
na sattvānāṃ pūrvaṃ paścācca bhāvāt,
tṛṇādīnāṃ cābhāvāt|
ko nv atra viśeṣaḥ-- na vā bhavedasatsu tṛṇādiṣu saṃvaraḥ, tadvadaśakyo vā bhavet? yadā parinirvṛtā na bhavanty eva, tadā kathaṃ saṃvarahrāso na syāditi naiṣa yuktaḥ parihāraḥ|
tasmāt pūrvaka eva hetuḥ sādhuḥ|
evaṃ tarhi pūrvabuddhaparinirvṛtebhya uttareṣāṃ buddhānāṃ prātimokṣasaṃvarasyālābhāt kathaṃ śīlanyūnatā na prasajyet?
sarveṣāṃ sattvebhyo lābhāt|
yadi hi te’pyabhaviṣyan, tebhyo’pi te’lapsyanta|
uktaṃ yataḥ saṃvaro labhyate||
asaṃvarastu sarvebhyaḥ sarvāṅgebhyo na kāraṇaiḥ||36||
asaṃvarastu sarvasattvebhyo labhyate, sarvakarmapathebhyaśca|
nāsti hi vikalenāsaṃvareṇāsaṃvarikaḥ|
na tu sarvakāraṇaiḥ;
yugapat mṛdvādicittāsambhavāt|
yo mṛdunā cittenāsaṃvaraṃ pratilabhate so’dhimātreṇāpi cittena prāṇinaṃ jīvitād vyaparopayan mṛdunaivāsaṃvareṇa samanvāgato bhavati, adhimātrayā tu prāṇātipātavijñaptyā|
505$$evaṃ madhyādhimātreṇa yojyam|
tatreme āsaṃvarikāḥ,
tadyathā-- āurabhrikāḥ, kaukkuṭikāḥ, saukarikāḥ, śākunikāḥ, mātsikāḥ, mṛgalubdhakāḥ, caurāḥ, vadhyaghātakāḥ, bandhanapālakāḥ, nāgabandhāḥ, śvapākāḥ, vāgurikāśca|
rājāno daṇḍanetāro vyāvahārikāśca arthata āsaṃvarikāḥ |
asaṃvare bhavatvāt tatrasthatayā asaṃvara eṣāmastīti āsaṃvarikā vā|
urabhrān ghnantīti aurabhrikāḥ|
evamanye’pi yojyāḥ|
yuktastāvat saṃvarasya sarvasattvebhyo lābhaḥ, sarvasattvahitādhyāśayena grahaṇāt;
aurabhrikādīnāṃ tu mātāpitṛputradārādiṣvavipannāśayānāṃ jīvitahetorapyahantukāmānāṃ kathamasaṃvaraḥ sarvasattvebhyo yujyate?
mātrādīnapi hi ta urabhrībhūtān hanyuḥ|
na hi tāvat te eva ta iti vidvāṃso hanyuḥ |
āryībhūtānāṃ ca punaḥ paśūbhavituṃ nāstyavakāśa iti tebhyaḥ kathaṃ syāt!
yadi vānāgatātmabhāvāpekṣayā varttamānādasaṃvṛtaḥ syād,
urabhrādīnapi te putrībhūtān sarvathā na hanyur iti na syāt tebhyo’saṃvaraḥ|
kathaṃ hi nāma jighāṃsatām eva tebhyo na syād asaṃvaraḥ?
506$$etanmātrādiṣu samānam|
kathaṃ hi nāmājighāṃsatāmeva tebhyaḥ syādasaṃvara iti?
yaścaurabhriko janmanāpyādatte svadāraparituṣṭo mūkaśca,
kathamasya pūrvāṅgebhyo’saṃvaraḥ syāt?
āśayasyāvipannatvāt|
mūko’pi ca vākprāpaṇīyamarthaṃ kāyena prāpayituṃ śakta iti|
yastarhi dve trīṇi vā śikṣāpadāni samādatte|
sarvathā nāsti vikalaḥ prādeśikaścāsaṃvarika iti vaibhāṣikāḥ|
yathābhyupagamaṃ vikalo’pi syāt prādeśiko’pyasaṃvaraḥ saṃvaraśca, anyatrāṣṭavidhāditi sautrāntikāḥ;
tanmātraśīladauḥśīlyapratibandhāt||36||
uktamidamasaṃvarasya yebhyo lābhaḥ||
kathaṃ tu lābha iti noktam, tat idamucyate—
asaṃvarasya kriyayā lābho’bhyupagamena vā|
dvābhyāṃ kāraṇābhyāmasaṃvaro labhyate--
1. vadhaprayogakriyayā tatkulīnaiḥ;
2. tatkarmābhyupagamāccānyatra kulīnaiḥ--
vayam apy anayā jīvikayā jīviṣyāmaṃ iti|
śeṣāvijñaptilābhastu kṣetrādānādarehaṇāt||37||
kṣetraṃ vā tadrūpaṃ bhavati,
yatrārāmādipradānamātreṇāvijñaptirutpadyate;
yathā-- aupadhikeṣu puṇyakriyāvastuṣu|
atha vā samādānamādatte—
buddhamavanditvā na bhokṣye, tithimāsārdhamāsabhaktāni vā nityaṃ kariṣyāmītyādi|
ādareṇa vā tadrūpeṇa kriyāmīhate kuśalāmakuśalāṃ vā,
yato’syāvijñaptir utpadyate||37||
uktametadyathā saṃvarāsaṃvaretarāṇāṃ pratilābhaḥ||
507$$tyāga idānīṃ vaktavyaḥ |
tatra tāvat—
prātimokṣadamatyāgaḥ śikṣānikṣepaṇāccyuteḥ|
ubhayavyañjanotpattermūlacchedānniśātyayāt||38||
dāmyantyanena iti damaḥ saṃvaro’bhipretaḥ; tenendriyadamanāt|
caturbhiḥ kāraṇaiḥ prātimokṣasaṃvarasya tyāgaḥ sthāpayitvopavāsam—
1. śikṣāpadānāṃ vijñapuruṣasyāntike pratyākhyānād,
2. āśayataḥ nikāyasabhāgatyāgāt,
3. yugapadubhayavyañjanaprādurbhāvāt,
4. kuśalamūlasamucchedācca|
upavāsasaṃvarasya tvebhiścaturbhiḥ,
5. ārātrikṣayācca|
tānyetānyabhisamasya pañca tyāgakāraṇāni bhavanti|
kiṃ punaḥ kāraṇamebhiḥ kāraṇaistyāgo bhavati?
samādānaviruddhavijñaptyupādāt, āśrayatyāgād, āśrayavikopanāt, nidānacchedāt, tāvadevākṣepācca||38||
patanīyena cetyeke,
anye punar āhuḥ--
caturṇāṃ patanīyānāmanyatamena bhikṣuśrāmaṇerasaṃvaratyāga iti||
saddharmāntarhito’pare|
saddharmasyāntardhānādityapare; yasmādantarhite saddharme sarvaśikṣāsīmākarmāntāḥ pratiprasrabhyanta iti|
dhanarṇavattu kāśmīrairāpannasyeṣyate dvayam||39||
kāśmīrāstu khalu vaibhāṣikāḥ evamicchanti—
na maulīmapyāpattimāpannasyāsti bhikṣusaṃvaratyāgaḥ,
508$$kiṃ kāraṇam? na hyekadeśakṣobhāt kṛtsnasaṃvaratyāgo yukta iti|
naiva cānyāmapyāpattimāpannasyāsti śīlacchedaḥ|
kiṃ tarhi? dvayamasya bhavati—śīlam, dauḥśīlyaṃ ca |
yathā kasyaciddhanaṃ syād, ṛṇaṃ ca|
āviṣkṛtāyāṃ tu tasyāmāpattau śīlavān bhavati, na duḥśīlaḥ;
yathā ṛṇaṃ śodhayitvā dhanavān bhavati, na tvṛṇavān iti|
yattarhi bhagavatoktam—
“bhikṣurbhavatyaśramaṇo’śākyaputrīyo dhvasyate bhikṣubhāvāt katamasya bhavati śrāmaṇyaṃ dhvastaṃ patitaṃ parājitam” iti?
paramārthabhikṣutvaṃ sandhāyaitaduktam|
idamabhisāhasaṃ vartate?
kimatrābhisāhasam?
yad bhagavatā nītārthaṃ punar anyathā nīyate, dauḥśīlyāya ca bahukleśebhyaḥ pratyayā dīyante|
kathametannītārtham?
eṣa hi vinaye nirdeśaḥ-- “caturvidho bhikṣuḥ-
1. saṃjñābhikṣuḥ,
2. pratijñābhikṣuḥ,
3. bhikṣata iti bhikṣuḥ,
4. bhinnakleśatvāt bhikṣuḥ|
asmiṃstvarthe jñapticaturthakarmopasampanno bhikṣuḥ” ( ) iti|
na cāsau purvaṃ paramārthabhikṣurāsīdyataḥ pañcādabhikṣurbhavet|
yaccoktam-- ekadeśakṣobhāditi,
atra śāstreva datto’nuyogaḥ--
“tadyathā tālo mastakācchinno’bhavyo’ṅkuritatvāya,
abhavyo virūḍhiṃ vṛddhiṃ vipulatāmāptum” ( ) ityupamāṃ kurvatā|
509$$kaḥ punar upamārthaḥ?
ekamekadeśasyāpi mūlabhūtasya cchedādabhavya saṃvaraśeṣo viroḍhum iti|
sa ca gurvīṃ bhikṣubhāvamaryādāmabhedinīṃ maulīmāpattimāpadyamānastīvrānapatrāpyayogāt saṃvarasya mūlaṃ cchinattīti yuktaḥ kṛtsnasaṃvaratyāgaḥ|
yasya caikagrāsaparibhogo’pi, ekapādapārṣṇipradeśaparibhogo’pi ca nābhyanujñāyate sāṅghikayorāhāravihārayoḥ,
sarvabhikṣusaṃbhogabahiṣkṛtaśca śāstrā;
yaṃ cādhikṛtyoktam—
“nāśayata kāraṇḍavakaṃ kaśaṃvakamapakarṣata|$$athotplāvinaṃ vāhayata abhikṣuṃ bhikṣuvādinam”|| ( ) iti|
tasya kīdṛśo bhikṣubhāvaḥ?
yādṛśo’stu, asti tu bhikṣubhāvaḥ|
tathā hi—“catvāraḥ śramaṇā na pañcamo’sti cunda” iti| bhagavānavocat—
“mārgajino mārgadeśiko mārge jīvati yaśca mārgadūṣī” iti? astyetaduktam;
sa tveṣa ākṛtimātrāvaśeṣatvācchramaṇa ukto dagdhakāṣṭha – śuṣkahrada – śukanāśā –pūtibījālātacakramṛtasattvavat|
yadi hi dauḥśīlyādibhikṣuḥ syāt śikṣādattako na syāt?
510$$na vayaṃ brūmaḥ-- sahādhyāpattyā sarvaḥ pārājiko bhavati |
yastu pārājikaḥ so’vaśyamamabhikṣuḥ|
kaścittu santānaviśeṣānna pārājika ekacittenāpyapraticchādanāditi vyavasthāpitaṃ dharmasvāminā|
yadi tarhi pārājiko na bhikṣuḥ, kiṃ punarna pravrājyate?
tīvrānapatrāpyavipāditatvāt santateḥ saṃvarābhavyāt,
na tu khalu bhikṣubhāvāpekṣayā|
tathā hy asau nikṣiptaśikṣo’pi na pravrājyate|
kaścāyamanarthe nirbandho yadyasau tathābhūto’pi bhikṣuḥ,
namo’stu tasmai tādṛśāya bhikṣutvāya!
saddharmāntardhāne tu vinayakarmābhāvādapūrvasaṃvaralābho nāsti|
labdhasya tu nāsti tyāgaḥ||39||
atha dhyānānāsravasaṃvarayoḥ kathaṃ tyāgaḥ?
bhūmisañcārahānibhyāṃ dhyānāptaṃ tyajyate śubham|
sarvameva dhyānāptaṃ kuśalaṃ dvābhyāṃ kāraṇābhyāṃ parityajyate—
1. upapattito vā bhūmisañcārādūrdhvaṃ cāvaśyam,
2. parihāṇito vā samāpatteḥ, nikāyasabhāgatvācca kiñcit|
yathā ca rūpāptaṃ kuśalaṃ bhūmisañcārahānibhyāṃ tyajyate,
tathārūpyāptamāryaṃ tu phalāptyuttaptihānibhiḥ||40||
511$$anāsravaṃ tu kuśalaṃ tribhiḥ kāraṇaiḥ parityakṣyate—
1. phalaprāptitaḥ pūrvako mārgaḥ parityakṣyate,
2. indriyottāpanena mṛdvindriyamārgaḥ,
3. parihāṇita uttaro mārgaḥ-- phalam, phalaviśiṣṭo vā|
evaṃ yāvat saṃvarāstyajyante||40||
asaṃvaraḥ saṃvarāptimṛtyudvivyañjanodayaiḥ|
tribhiḥ kāraṇairasaṃvaracchedaḥ--
1. saṃvaraprāptitaḥ|
yadi saṃvaraṃ samādatte dhyānasaṃvaraṃ vā labhate,
hetupratyayabalena samādhilābhāt;
tenāsaṃvaraśchidyate, pratidvandvabalīyastvāt|
2. maraṇenāśrayatyāgāt|
3. dvivyañjanotpādenāśrayavikopanād iti|
śastrajālatyāge’py akaraṇāśayataḥ|
saṃvaramantareṇāsaṃvaracchedo nāsti,
nidānaparivarjane’pyauṣadhamantareṇa pravṛddharogāvinivṛttivat|
ya āsaṃvarika upavāsaṃ gṛhṇāti, kimasau tasmāt saṃvarāt punarasaṃvaraṃ gacchati?
āhosvinnaivasaṃvaraṃ nāsaṃvaram?
asaṃvaramityeke; tyāgāśayasyānātyantikatvāt|
pradīpta ivāyaḥpiṇḍaḥ punaḥ śyāmatāṃ nāprayujyamāno gacchatītyapare;
tallābhasya vijñaptyadhīnatvāt|
atha saṃvarāsaṃvaravinirmuktā kathamavijñaptistyajyate?
vegādānakriyārthāyurmūlacchedaistu madhyamā||41||
512$$yena hy asau prasādakleśavegenāvijñaptirākṣiptā bhavati,
tasya cchedāt sāpi cchidyate |
kumbhakāracakreṣugativat|
ādānatyāgādapi cchidyate |
yadi samādānaṃ tyajati, alaṃ samādāneneti|
kriyāvicchedādapi vicchidyate
yathāsamāttamakurvataḥ|
arthavicchedādapi vicchidyate|
katamasyārthasya? caityārāmavihāraśayanāsanayantrajālādino vastunaḥ|
āyuṣo’pi kuśalamūlānāmapi cchedād vicchidyate|
yadā kuśalamūlāni samucchettumārabhata iti|
ebhiḥ ṣaḍbhiḥ kāraṇairavijñaptirmadhyamā tyajyate||41||
kāmāptaṃ kuśalārūpaṃ mūlacchedordhvajanmataḥ|
kāmāvacaraṃ kuśalamarūpasvabhāvaṃ dvābhyāṃ kāraṇābhyāṃ parityajyate--
1. kuśalamūlasamucchedād,
2. rūpārūpyadhātūpapattito vā|
pratipakṣodayāt kliṣṭamarūpaṃ tu vihīyate||42||
kliṣṭaṃ tvarūpasvabhāvaṃ sarvameva pratipakṣodayād vihīyate|
yasyopakleśaprakārasya yaḥ prahāṇamārgastenāsau saparivāraḥ parityajyate, nānyathā||42||
513$$atha keṣāṃ sattvānāmasaṃvaro bhavati? keṣāṃ saṃvaraḥ?
nṛṇāmasaṃvaro hitvā ṣaṇḍapaṇḍadvidhākṛtīn|$$kurūṃśca,
manuṣyagatāvevāsaṃvaraḥ, nānyatra|
tatrāpi ṣaṇḍhapaṇḍakobhayavyañjanānuttarakauravāṃśca hitvā|
saṃvaro’pyevaṃ devānāṃ ca,
saṃvaro hi manuṣyāṇāmeva yathoktaṃ hitvā devānāṃ ceti gatidvaye saṃvaraḥ|
ṣaṇḍhādīnāṃ saṃvaro nāstīti kathaṃ gamyate? sūtrād, vinayācca |
sūtra uktam—“yataśca, mahānāman,
gṛhī avadātavasanaḥ puruṣaḥ puruṣendriyeṇa samanvāgato buddhaṃ śaraṇaṃ gacchati yāvadvācaṃ bhāṣate—
‘upāsakaṃ mā dhāraya’, iyatā copāsako bhavati” ( ) iti|
vinaye’pi tadrūpo nāśayitavya uktaḥ|
ki punaḥ kāraṇameṣāṃ saṃvaro nāsti?
ubhyāśrayaleśādhimātratayā pratisaṅkhyānākṣamatvāt tīvrahrīvyapatrāpyābhāvācca|
asaṃvarastarhi kasmānnāsti?
pāpe’pyasthirāśayatvāt|
yatraiva ca saṃvaraḥ, tatrāsaṃvaro’pi;
pratidvandvabhāvāt|
uttarakauravāṇāṃ samādānasamādhyabhāvāt, pāpakriyāśayābhāvācca saṃvarāsaṃvarābhāvaḥ|
āpāyikānāmapi tīvraṃ hrīvyapatrāpyaṃ nāsti;
yadyogād yadvipādanācca saṃvarāsaṃvarau syātām|
api khalvāśraya eva sa teṣāṃ tādṛśa ūṣarakṣetrabhūtaḥ ṣaṇḍhapaṇḍakobhayavyañjanottarakauravāpāyikānām,
514$$yatrāśraye saṃvaro’pi na virohati, asaṃvaro’pi ūṣara iva kṣetre śasyamapyatimātraṃ pakvamapīti|
yattarhi sūtra uktam—
“aṇḍajo bhikṣavo nāgo’ṣṭamyāṃ pakṣasya bhāvanādabhyudgamyāṣṭāṅgasamanvāgatamupavāsamupavasati” ( ) iti?
sucarimātraṃ tat teṣām, na saṃvaraḥ |
tasmādeva manuṣyāṇāmeva saṃvaraḥ|
tatra punaḥ-- nṛṇāṃ trayaḥ||43||
manuṣyāṇāṃ sarve trayaḥ prātimokṣādisaṃvarāḥ saṃvidyante||43||
kāmarūpajadevānāṃ dhyānajaḥ,
dhyānasaṃvaraḥ kāmarūpadhātūpannānāṃ devānāmūrdhvaṃ nāsti|
anāsravaḥ punaḥ|$$dhyānāntarāsaṃjñisattvavarjyānāmapyarūpiṇām||44||
anāsravasaṃvarastu kāmarūpadhātūpapannānāmapyasti dhyānāntarikāsaṃjñisattvopapannān varjayitvā|
ārūpyopapannānāmapi teṣāṃ tu samanvāgamato’sti, na sammukhībhāvataḥ||44||
ataḥ paramidānīṃ karmanirdeśādhikārāt sūtroddiṣṭānāṃ karmaṇāṃ nirdeśa ārapsyate—
trīṇi karmāṇi-- kuśalaṃ karma, akuśalam, avyākṛtaṃ karmeti |
tatra $$kṣemākṣemetarat karmaṇāṃ nirdeśa ārapsyate trīṇi karmāṇi kuśalaṃ karma akuśalam avyākṛtaṃ karmeti |$$tatra $$kṣemākṣemetarat karma kuśalākuśaletarat|
idaṃ kuśalādīnāṃ lakṣaṇam|
kṣemaṃ karma kuśalam, yadiṣṭavipākaṃ nirvāṇaprāpakaṃ ca; duḥkhaparitrāṇāt|
tatkālamatyantaṃ ca akṣemamakuśalam, kṣemapratidvandvabhāvena yasyāniṣṭo vipākaḥ|
tābhyāmitarat karma naiva kṣemaṃ nākṣemam,
yattat kuśalākuśalābhyāmitarad veditavyam |
avyākṛtamityarthaḥ|
punaḥ--
puṇyāpuṇyamaniñjaṃ ca sukhavedyādi ca trayam||45||
trīṇi karmāṇi-- puṇyam, apuṇyam, āniñjyaṃ ca|
punastrīṇi-- sukhavedanīyaṃ karma, duḥkhavedanīyaṃ, karma duḥkhavedanīyam aduḥkhāsukhavedanīyaṃ ca ||45||
515$$tatra tāvat—$$kāmadhātau śubhaṃ karma puṇyamāniñjyamūrdhvajam|
‘śubham’ iti vartate|
rūpārūpyāvacaraṃ kuśalaṃ karma āniñjam|
nanu ca trīṇi dhyānāni señjitānyuktāni bhagavatā—
“yadatra vitarkitaṃ vicāritamidamatrāryā iñjatamityāhuḥ” ityevamādi?
samādhau sāpakṣālatāṃ teṣāmadhikṛtyaivamuktam|
āniñjyānyapi tu tānyuktānyāniñjyasūtre āniñjyapratyayagāminīṃ pratipadamārabhya|
kiṃ punaḥ kāraṇaṃ señjitamevānyatrāniñjyamuktam?
tadbhūmiṣu yataḥ karmavipākaṃ prati neñjati||46||
kāmāvacaraṃ hi karma vipākaṃ prati kampate|
kathaṃ kampate? avyavasthānāt|
anyagatikamapi hyanyasyāṃ gatau vipacyate|
anyadeva naikāyikaṃ cānyadeva nikāye|
yadeva hi pramāṇabalavarṇakarmānyabhūmikasukhabhogādi saṃvartanīyaṃ karma deveṣu vipacyate,
tadeva kadācidanyapratyayavaśānmanuṣyatiryakpreteṣu vipacyate|
rūpārūpyāvacaraṃ tu karmānyabhūmikamanyasyāṃ bhūmau vipaktuṃ na jātūtsahate|
tasmād vyavasthitavipākatvād ‘āneñjyam’ ityucyate|
apuṇyaṃ tu karmākuśalamiti prasiddhaṃ loke|
yaśca lokato’rthaḥ prasiddhaḥ, kiṃ tatra yatnena! ||46||
kṛtaḥ puṇyādīnāṃ karmaṇāṃ nirdeśaḥ||
sukhavedanīyādīnāṃ kartavyaḥ |
sa eṣa kriyate—$$sukhavedyaṃ śubhaṃ dhyānādātṛtīyāt,
kuśalaṃ karma sukhavedanīyaṃ yāvat tṛtīyād dhyānāt|
eṣā hi bhūmiḥ sukhāyā vedanāyā yaduta kāmadhātustrīṇi ca dhyānāni|
516$$ataḥ param|$$aduḥkhāsukhavedyaṃ tu,
‘śubham’ iti vartate|$$tṛtīyadhyānāt pareṇa kuśaleṃ karmāduḥkhāsukhavedanīyam; sukhaduḥkhavedanābhāvāt|
duḥkhavedyamihāśubham||47||
akuśalaṃ karma duḥkhavedanīyam| ihagrahaṇaṃ kāmadhātāveva tadbhāvajñāpanārtham|
na caiṣāṃ vedanaiva phalam |
kiṃ tarhi? sasambhārā||47||
adho’pi madhyamastyeke,
anye punarāhuḥ--
tadetanmadhyamaduḥkhāsukhavedanīyaṃ karmoktam,
etaccaturthadhyānādadho’pysti|
kiṃ kāraṇam?
dhyānāntaravipākataḥ|
itarathā hi dhyānāntarakarmaṇo vipāko na syād,
dhyānāntare vā kasyacit karmaṇaḥ,
tatra sukhaduḥkhayorabhāvāt|
dhyānāntarakarmaṇo dhyāna eva sukhendriyaṃ vipāka ityeke|
naiva tasya vedanā vipāka ityapare|
tadetaducchāstram|
śāstre hi paṭhitam—
“syāt karmaṇaścaitasikyeva vedanā vipāko vipacyeta|
syāt kuśalasyāvitarkasya karmaṇaḥ” iti||
517$$apūrvācaramaḥ pākastrayāṇāṃ ceṣyate yataḥ||48||
yataścoktaṃ sūtre—
“syāt trayāṇāṃ karmaṇāmapūrvācaramo vipāko vipacyeta |
syāt sukhavedanīyasya rūpaṃ duḥkhavedanīyasya cittecaittā dharmāḥ|
aduḥkhāsukhavedanīyasya cittaviprayuktāḥ” iti,
ato’pyastyaduḥkhāsukhavedanīyaṃ karmādhastāt|
na hi kāmadhātoranyatrāsti yugapat karmatrayasya vipāke saṃyogaḥ|
kimidānīṃ tat kuśalam? āhosvidakuśalam? durbalaṃ tu tat !
evaṃ tarhi “sukhavedyaṃ śubhe dhyānādātṛtīyāt” (abhi- ko- 4.47),
“iṣṭavipākaṃ ca kuśalam” ity asya virodhaḥ?
bāhulika eṣa nirdeśo draṣṭavyaḥ|
kathaṃ punaravedanāsvabhāvaṃ karma sukhādivedanīyam ity ucyate?
sukhavedanāyai hitaṃ sukhavedanīyam, sukho’sya vedanīya iti vā|
kaśca vedanīyaḥ? yo vipākaḥ | sa hy asau vidyate
sukhasya vā vedanīyaṃ yena sukhaṃ vedayate, snānīyakaṣāyavat|
evaṃ duḥkhavedanīyam, aduḥkhāsukhavedanīyaṃ ca draṣṭavyam||48||
518$$api ca—$$svabhāvasamprayogābhyāmālambanavipākataḥ |
sammukhībhāvataśceti pañcadhā vedanīyatā||49||
1. svabhāvavedanīyatā vedanānām; svabhāvenaiva vedanīyatvāt|
2. samprayogavedanīyatā sparśasya; “sukhavedanīyaḥ sparśaḥ” iti|
3. ālambanavedanīyatā viṣayāṇām|
yathoktam—“cakṣuṣā rūpāṇi dṛṣṭvā rūpapratisaṃvedī bhavati, no tu rūparāgapratisaṃvedī” ( ) ityevamādi
vedanayā hi tāmālambamānaḥ pratisaṃvedayate|
4. vipākavedanīyatā karmaṇaḥ;
“dṛṣṭadharmavedanīyaṃ karma” iti vistaraḥ|
5. sammukhībhāvavedanīyatā|
yathoktam—“yasmin samaye sukhāṃ vedanāṃ vedayate,
dve asya vedane tasmin samaye niruddhe bhavataḥ” iti|
nahi yasmin samaye sukhā vedanā vartate tasmin punaranyā vedanāsti, sa yāṃ tāṃ vedayate|
sammukhīkurvaṃstu tāṃ vedayata ityucyate|
ato vipākasya vedanīyatvāt karmāpy ucyate sukhavedanīyamityevamādi||49||
niyatāniyataṃ tacca,
taccaitat sukhavedanīyādi trividhaṃ karma niyataṃ cāniyataṃ ca veditavyam|
nāvaśyavedanīyamaniyatam|
niyataṃ trividhaṃ punaḥ| dṛṣṭadharmādivedyatvāt,
519$$dṛṣṭadharmavedanīyam, upapadyavedanīyam, aparaparyāyavedanīyaṃ ca-- ityetat trividhaṃ karma niyatamiti |
etaccaturvidhaṃ karma bhavati sahāniyatavedanīyena|
pañcadhā karma kecana||50||
a-upare punaḥ pañcavidhaṃ karmecchanti--
aniyatavedanīyaṃ dvidhā kṛtvā, vipākena niyatamaniyataṃ ceti|
tatra dṛṣṭadharmavedanīyam-- yatra janmani kṛtaṃ tatraiva vipacyate|
upapadyavedanīyam-- dvitīye janmani |
aparaparyāyavedanīyam-- tasmāt pareṇa |
janmāntare’pyasti dṛṣṭadharmavedanīyasya karmaṇo vipāka ārambhavaśāt tannāmavyavasthānamityapare|
mā bhūd yadevamiṣṭakarma tasyālpiṣṭho vipāka iti? tadevaṃ necchanti vaibhāṣikāḥ|
asti hi karma sannikṛṣṭaphalaṃ na viprakṛṣṭaphalam, asti viparyayād, bāhyabījavat|
yathā tripakṣā suvarcalā tribhiḥ pakṣaiḥ phalaṃ dadhāti, yavagodhūmādayaḥ ṣaḍbhirmāsairiti||50||
catuṣkoṭikamityanye,
dārṣṭāntikāstu catuṣkoṭikaṃ kurvanti--
1. asti karmāvasthāniyataṃ na vipāke niyatam| yat karma dṛṣṭadharmādivedanīyaṃ vipāke’niyatam|
2. asti vipāke niyataṃ nāvasthāyām| yat karmāniyatavedanīyaṃ vipāke niyatam|
3. astyubhayaniyataṃ yad dṛṣṭadharmādivedanīyaṃ vipāke niyatam|
4. asti nobhayaniyataṃ yat karmāniyatavedanīyaṃ vipāke aniyatam|
teṣāṃ tat karmāṣṭavidhaṃ dṛṣṭadharmavedanīyaṃ nityatam aniyataṃ ca |
evaṃ yāvad aniyatavedanīyam|
niyatam eva tu dṛṣṭadharmādivedanīyamaniyataṃ caturtham iti varṇayanti|
syād ekasmin kṣaṇe caturvidhaṃ karmākṣipet|
syāt triṣu paraṃ prayojya kāmamithyācāre svayaṃ prayuktasteṣāṃ yugapat parisamāptau|
520$$eṣāṃ ca punaścaturṇā karmaṇāṃ
nikāyākṣepaṇaṃ tribhiḥ|
nahi dṛṣṭadharmavedanīyena karmaṇā nikāyasabhāga ākṣipyate|
katamasmin dhātau katividhaṃ karmākṣipyate? kasyāṃ vā gatau?
sarvatra caturākṣepaḥ,
sarveṣu triṣu dhātuṣu sarvāsu ca gatiṣu caturṇāṃ karmaṇāmākṣepaḥ kuśalānāmakuśalānāṃ ca yathāsambhavam|
asyotsargasyāyamapavādaḥ--
śubhasya narake tridhā||51||
narakeṣu kuśalasya karmaṇastrividhasyaivākṣepaḥ, na dṛṣṭadharmavedanīyasya;
atreṣṭavipākābhāvāt||51||
yadviraktaḥ sthiro bālastatra notpadyavedyakṛt|
yato bhūmeḥ vītarāgapṛthagjano bhavati,
asau ca sthiro bhavatyaparihāṇadharmā,
sa tatrotpadyavedanīyaṃ karma na karoti|
kimanyat karoti?
nānyavedyakṛdapyāryaḥ,
‘sthiraḥ’ iti vartate|
āryapudgalastu yato vītarāgo na ca parihāṇadharmā,
sa tatropapadyavedanīyaṃ cāparaparyāyavedanīyaṃ ca karma na karoti|
na hyasau bhavyaḥ punarādhastīṃ bhūmimāyātumaniyataṃ kuryād dṛṣṭadharmavedanīyaṃ cātropapannaḥ|
521$$kāme’gre vāsthiro’pi na ||52||
parihāṇadharmāpi tvāryapudgalaḥ kāmadhātorbhavāgrād vā vītarāgaḥ tayor upapadyāparaparyāyavedanīyaṃ karmābhavyaḥ karttum |
kiṃ kāraṇam? phalāddhi sa parihīṇo bhavati|
na cāsti phalaparihīṇasya kālakriyeti paścāt pravedayiṣyāmaḥ||52||
kimantarābhave’pyasti karmaṇa ākṣepaḥ? astītyāha—
dvāviṃśatividhaṃ kāmeṣvākṣipatyantarābhavaḥ|
kāmāvacaro hyantarābhavo dvāviṃśatividhaṃ karmākṣipati|
kathaṃ kṛtvā pañca hi garbhāvasthāḥ--
kalala – arvuda– peśī –ghana– praśākhāvasthāḥ|
pañca jātāvasthāḥ--
bāla – kumāra –yuva– madhya –vṛddhāvasthāḥ|
tatrāntarābhavaḥ kalalavedanīyaṃ karmākṣipati aniyataṃ niyataṃ ca|
evaṃ yāvad vṛddhavedanīyamantarābhavavedanīyaṃ ca |
dṛṣṭadharmaphalaṃ tacca,
taccaitadantarābhavikaṃ karma yanniyatamekādaśavidhamuktaṃ dṛṣṭadharmavedanīyaṃ tad veditavyam|
kiṃ kāraṇam? nikāyo hyeka eva saḥ||53||
eka eva hy asau nikāyasabhāga ekakarmākṣiptaḥ,
yaścāntarābhavo yāśca tadanvayā daśāvasthāḥ|
ata evānyadantarābhavavedanīyaṃ karma noktam;
upapadyavedanīyena eva tasyākṣepāt||53||
522$$kīdṛśaṃ punaḥ karma niyataṃ veditavyam?
tīvrakleśaprasādena sātatyena ca yatkṛtam|
guṇakṣetre ca niyataṃ tat pitrorghātakaṃ ca yat||54||
yaddhi karma tīvreṇa kleśena kṛtam, yacca tīvreṇa prasādena,
yacca sātatyena, guṇakṣetre ca, tanniyataṃ veditavyam|
tatra guṇakṣetram-- trīṇi ratnāni |
pudgalaviśeṣo vā kaścit phalasamāpattiviśeṣaprāptaḥ|
tatra hyantareṇāpi tīvrakleśaprasādānāṃ sātatyaṃ ca kuśalamakuśalaṃ ca karma niyataṃ sampadyate|
pitarau punarmātā ca pitā ca, tayoścāpi yat ghātikaṃ karma yathā tathā ca tanniyataṃ sampadyate, nānyat||54||
atha dṛṣṭadharmavedanīyaṃ karma kīdṛśaṃ veditavyam?
dṛṣṭadharmaphalaṃ karma kṣetrāśayaviśeṣataḥ|
dṛṣṭadharmavedanīyaṃ karma kṣetraviśeṣād vā bhavati |
yathā-- saṅghastrīvādasamudācārād vyañjanaparivṛttiḥ śrūyate|
āśayaviśeṣād vā |
yathā-- ṣaṇḍhasya gavāmapuṃstvapratimokṣaṇāt pumbhāvaḥ|
atha vā—$$tadbhūmyatyantavairāgyāt,
523$$tasya vā karmaṇo yā bhūmiḥ kuśalasyākuśalasya vā,
tato’tyantavairāgyāt tat karma dṛṣṭadharmavedanīyaṃ karma sampadyate|
tasyāṃ bhūmau jātasya kīdṛśaṃ karma? ityāha—
vipāke niyataṃ hi yat ||55||
yaddhi karma niyataṃ vipāke na tvavasthāyaṃ nāpyaniyatam, tasyaiṣa niyamaḥ|
yat punaravasthāntare niyataṃ tasya tatraiva niyato vipākaḥ; tadvato’tyantavairāgyāsambhavāt|
yaccāniyataṃ tasyāvipāka eva, atyantavairāgyāt||55||
kīdṛśaṃ punaḥ kṣetraṃ yatrāvaśyaṃ dṛṣṭadharmavedanīyaṃ karma sampadyate?
āha-- buddhapramukho bhikṣusaṅghaḥ, pudgalāstu pañca|
ye nirodhāraṇāmaitrīdarśanārhatphalotthitāḥ|
teṣu kārāpakārāṇāṃ phalaṃ sadyo’nubhūyate||56||
nirodhasamāpattivyutthitaḥ parāṃ cittaśāntiṃ labhate;
nirvāṇasadṛśatvāt samāpatteḥ|
sa hi gatapratyāgata iva nirvāṇād bhavati|
araṇāvyutthitasyāpramāṇasattvāraṇāhitādhyāśayānugatātyudagrāpramāṇapuṇyaparibhāvanānugatā ca santatir vartate|
maitrīvyutthitasyāpramāṇasattvasukhādhyāśayānugatātyudagrāpramāṇapuṇyaparibhāvanānugatā ca santatirvartate|
darśanamārgavyutthitasyāśeṣadarśanaprahātavyaprahāṇāt pratyagrāśrayaparivṛttinirmalā santatirvartate|
524$$arhatphalavyutthitasyāśeṣabhāvanāprahātavyaprahāṇāt pratyagrāśrayaparivṛttiśuddhā santatirvartate|
ata eteṣu kṛtāṇāṃ kārāpakārāṇāṃ phalaṃ dṛṣṭa eva dharme niyataṃ prāpyate|
śeṣasya tu bhāvanāmārgasyāparipūrṇasvabhāvaphalatvācca tadvyutthitānāṃ na tathā pratyagrāśrayaparivṛttiśuddhāśayasantatirvartata iti na te tathā puṇyakṣetraṃ bhavanti ||56||
vipākaḥ punar vedanāpradhānaḥ |
tadidānīṃ vicāryate—
syāt karmaṇaścaitasikyeva vedanā vipāko vipacyeta na kāyikī,
syāt kāyikyeva na caitasikī syād? ityāha—
kuśalasyāvitarkasya karmaṇo vedanā matā|$$vipākaścaitasikyeva,
avitarkaṃ karma dhyānāntarāt prabhṛti yāvad bhavāgre |
tasyāvitarkasya kuśalasya karmaṇaścaitasikyeva vedanā vipākaḥ|
kasmānna kāyikī? tasyā avaśyaṃ savitarkasavicāratvāt|
kāyikyevāśubhasya tu ||57||
akuśalasya karmaṇaḥ kāyikyeva vedanā vipākaḥ|
kasmānna caitasikī? tasya hi duḥkhā vedanā vipākaḥ|
caitasikī ca duḥkhā vedanā daurmanasyam|
na ca daurmanasyaṃ vipāka iti vyākhyātametat||57||
525$$yat tarhi sattvānāṃ cittakṣepo bhavati, katamasminnasau citte bhavati, kena vā kāraṇena?
cittakṣepo manaścitte,
manovijñāna ityarthaḥ|
nahi pañcasu vijñānakāyeṣu cittaṃ kṣipyate; avikalpakatvāt|
sa ca karmavipākajaḥ|
sa caiṣa cittakṣepaḥ sattvānāṃ karmajaḥ|
ye hi dravyamantraprayogeṇa vā pareṣāṃ cittaṃ kṣepayanti,
akāmakaṃ vā viṣaṃ madyaṃ vā pāyayanti,
trāsayanti vā, mṛgayadiṣv
agniṃ vā dāveṣūtsṛjanti,
prapātādvā pātayanti,
anyena vā kenacit pareṣāṃ smṛtiṃ bhraṃśayanti,
teṣāṃ tasya karmaṇo vipākenāyatyāṃ cittaṃ kṣipyate|
bhayopaghātavaiṣamyaśokaiśca,
kathaṃ tāvad bhayena?
amanuṣyādayo manuṣyān virūpeṇa rūpeṇopasaṃkrāmanti,
tebhyo bhītānāṃ cittaṃ kṣipyate|
kathamupaghātena?
amanuṣyā eva kupitā manuṣyāṇāṃ marmasu praharanti|
kathaṃ mahābhūtavaiṣamyeṇa? vātapittaśleṣmāḥ prakopamāpadyante|
kathaṃ śokena? yathā vāśiṣṭhīprabhṛtīnām|
yadi mano vikṣipyate karmavipākajaśca cittakṣepaḥ|
526$$kathaṃ na caitasikī vedanā vipākaḥ prāpnoti?
nahi brūmaḥ-- tadeva cittavipāka iti,
api tu yo mahābhūtānāṃ prakopaḥ sa vipākaḥ, tasmājjātam, ato vipākajaṃ cittam|
karmajena hi dhātunā vaiṣamyeṇa vyākulamavaśaṃ bhraṣṭasmṛtikaṃ cittaṃ vartata iti kṣiptam ity ucyate|
evaṃ cedaṃ catuṣkoṭikaṃ yujyate-- asti cittaṃ kṣiptaṃ na vikṣiptam iti vistaraḥ|
1. kṣiptaṃ tāvanna kṣiptaṃ vikṣiptacittasya |
2. kliṣṭaṃ cittaṃ vikṣiptaṃ na kṣiptaṃ svasthacittasya kliṣṭam|
3. ubhayaṃ kṣiptacittasya kliṣṭam|
4. nobhayaṃ svasthacittasyākliṣṭam|
527$$katameṣāṃ punaḥ sattvānāṃ cittaṃ kṣipyate?
akurukāminām||58||
akurūṇāṃ kāminām|
deveṣvapi hi devā unmattāḥ santi prāgeva manuṣyatiryakpreteṣu|
nārakāstu nityaṃ kṣiptacittā eva |
te hi vividhayātanāsahasravyatibhinnamarmāṇastīvrābhirvedanābhirabhinunnā ātmānamapi tāvannābhicetayanti, kiṃ punaḥ kāryamakāryaṃ vā!
hācittaparidevakaścātra nāraka udāhāryaḥ|
āryāṇām api cittaṃ kṣipyate bhūtavaiṣamyeṇa, anyatra buddhāt|
na karmaṇā; niyatasya pūrvaṃ vipākād, aniyatasyāvipākāt|
na bhayena; pañcabhayasamatikramāt|
nopaghātena; manuṣyaprakopakāraṇasyāprāsādikasyākaraṇāt|
na śokena; dharmatābhijñatvāt||58||
punastrayo vaṅkā uktāḥ sūtre-- kāyavaṅkaḥ, vāgvaṅkaḥ, manovaṅkaḥ|
trayo doṣāḥ-- kāyadoṣaḥ, vāgdoṣaḥ, manodoṣaḥ|
trayaḥ kaṣāyāḥ-- kāyakaṣāyaḥ, vākkaṣāyaḥ, manaḥkaṣāya iti|
tatra yathākramaṃ veditavyāḥ--
vaṅkadoṣakaṣāyoktiḥ śāṭhyadveṣajarāgaje|
śāṭhyajaṃ kāyakarma kāyavaṅka ityuktam; kuṭilānvayatvāt| eva vāṅmanovaṅkau|
dveṣajaṃ kāyakarma kāyadoṣa ityuktam; cittapradoṣānvayatvāt| evaṃ vāṅmanodoṣau|
rāgajaṃ kāyakarma kāyakaṣāya ityuktam, rañjanānvayatvāt| evaṃ vāṅmanaḥkaṣāyau|
kṛṣṇaśuklādibhedena punaḥ karma catuvidham||59||
1. asti karma kṛṣṇaṃ kṛṣṇavipākam|
2. asti karma śuklaṃ śuklavipākam|
3. asti karma kṛṣṇaśuklaṃ kṛṣṇaśuklavipākam|
4. asti karma akṛṣṇamaśuklamavipākam|
yat tatkarma karmakṣayāya saṃvartate iti||59||
528$$tatra—$$aśubhaṃ rūpakāmāptaṃ śubhaṃ caiva yathākramam|
kṛṣṇaśuklobhayaṃ karma tatkṣayāya nirāsravam||60||
aśubhaṃ karma ekāntena kṛṣṇaṃ kliṣṭatvāt,
kṛṣṇavipākaṃ cāmanojñavipākatvāt|
rūpāptaṃ śubhamekāntena śuklam; akuśalenāvyatibhedāt|
śuklavipākaṃ ca manojñavipākatvāt|
ārūpyāptaṃ kasmānnocyate,
yatra kila dvividho’sti vipākaḥ-- āntarābhavikaḥ aupapattibhavikaśca?
vividhasya ca kāyavāṅmanaskarmaṇo yatraiva sambhavastatraivoktamiti|
tadapi tūktaṃ sūtrāntare—
“kāmāptaṃ śubhaṃ karma kṛṣṇaśuklamakuśalavyavakīrṇatvāt,
kṛṣṇaśuklavipākaṃ vyavakīrṇavipākatvāt”?
santānata etadvyavasthāpitam, na svabhāvataḥ|
na hyevañjātīyakamekaṃ karmāsti vipāko vā yat kṛṣṇaṃ ca syāt, śuklaṃ ca; anyonyavirodhāt|
nanu caivamakuśalasyāpi karmaṇaḥ kuśalavyavakīrṇatvāt kṛṣṇaśuklatvaṃ prāpnoti?
nāvaśyamakuśalaṃ kuśalena vyavakīryate;
kāmadhātau tasya balavattvāt|
kuśalaṃ tu vyavakīryate; durbalatvāditi|
529$$anāsravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate|
tad dhy akṛṣṇam akliṣṭatvād,
akuśalaṃ vipākaśuklatābhāvāt|
ābhiprāyiko hy eṣo’śuklaśabdaḥ|
uktaṃ tu bhagavatā mahatyāṃ śūnyatāyāmaśaikṣān dharmānārabhya—
“ime te ānanda, dharmā ekāntakuśalā ekāntānavadyāḥ” iti|
śāstre ca—
“śuklā dharmāḥ katame? kuśalā dharmā anivṛtāvyākṛtāś ca” ( ) iti |
avipākaṃ dhātvapatitatvāt, pravṛttivirodhācca||60||
kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate? na ity ucyate |
kiṃ tarhi?
dharmakṣāntiṣu vairāgye cānantaryapathāṣṭake|
yā cetanā dvādaśadhā karma kṛṣṇakṣayāya tat||61||
darśanamārge catasṛṣu dharmajñānakṣāntiṣu
kāmavairāgye ca aṣṭāsvānantaryamārgeṣu
yā cetanā seyaṃ dvādaśavidhā cetanā kṛṣṇasya karmaṇaḥ sā kṛṣṇaśuklasya kuśalasya karmaṇaḥ kṛṣṇasya cākuśalasya navamasya prakārasya prahāṇāya karma||61||
navame cetanā yā sā kṛṣṇaśuklakṣayāya ca|
navame kāmavairāgyānantaryamārge yā cetanā sā kṛṣṇaśuklasya kuśalasya karmaṇaḥ kṛṣṇasya cākuśalasya navamasya prakārasya prahāṇāya|
śuklasya dhyānavairāgyeṣvantyānantaryamārgajā||62||
dhyānāddhyānād vairāgyaṃ kurvato yo’ntyo navama ānantaryamārgastatra yā cetanā iyaṃ caturvidhā cetanā śuklasya karmaṇaḥ prahāṇāya|
530$$kiṃ punaḥ kāraṇamantyenaivānantamārgeṇa kuśalasya karmaṇaḥ prahāṇam, na anyena?
na hi tasya na svabhāvaprahāṇam; prahīṇasya api sammukhībhāvāt|
kiṃ tarhi? tadālambanakleśaprahāṇāt|
ato yāvadeko’pi tadālambanakleśaprakāra āste tāvad asya prahāṇaṃ topapadyate||62||
anye narakavedyānyakāmavedyaṃ dvayaṃ viduḥ|
anye punarācāryāḥ paśyanti—
narakavedanīyaṃ narakāc ca anyakāmadhātuvedanīyaṃ karma yathākramaṃ kṛṣṇaṃ kṛṣṇaśuklaṃ ceti |
narake hy akuśalasya eva karmaṇo vipākastena tadvedanīyaṃ kṛṣṇam ity ucyate|
ato’nyatra kāmadhātau kuśalākuśalasya karmaṇo vipākastena tadvedanīyaṃ kṛṣṇaśuklam ity uktam|
dṛggheyaṃ kṛṣṇamanye,
anye punar āhuḥ-- darśanaprahātavyaṃ karma kṛṣṇam; kuśalenāmiśratvāt|
anyat kṛṣṇaśuklaṃ tu kāmajam||63||
anyattu kāmāvacaraṃ karma kṛṣṇaśuklam|
kiṃ tadanyat? bhāvanāprahātavyam|
tad dhi kuśalaṃ ca akuśalaṃ ca sambhavati||63||
531$$sūtra uktam—“trīṇi mauneyāni—
kāyamauneyam, vāṅmauneyaṃ, manomauneyaṃ ca” |
tatra—$$aśaikṣaṃ kāyavakkarma manaścaiva yathākramam|$$maunatrayam,
aśaikṣe kāyavākkarmaṇī kāya–vāṅmauneye|
aśaikṣaṃ tu mana eva manomaunam, na manaskarmeti|
kiṃ kāraṇam? cittaṃ hi paramārthamuniḥ |
tat kila kāyavākkarmabhyāmanumīyata iti|
api khalu kāyavākkarmaṇī viratisvabhāvam, na manaskarma; cittāvijñaptyabhāvāt|
viramārthena ca maunam|
ato mana eva virataṃ maunam ity ucyate|
kasmād aśaikṣam eva, nānyat?
arhataḥ paramārthamunitvāt; sarvakleśajalpoparateḥ||
trīṇi śauceyāni uktāni sūtre—“kāyaśauceyam, vākśauceyam, manaḥśauceyaṃ ca” |
tadetat—$$tridhā śaucaṃ sarvaṃ sucaritatrayam||64||
sarvaṃ kāyasucaritaṃ kāyaśaucam|
sarva vāṅmanaḥsucaritaṃ vāṅmanaḥśaucam|
duścaritamalāpakarṣaṇāt tāvatkālamatyantaṃ ca |
eṣā ca deśanā mithyāmaunaśaucādhimuktānāṃ vivecanārtham||64||
532$$trīṇi duścaritānyuktāni|
tatra—$$aśubhaṃ kāyakarmādi mataṃ duścaritatrayam|
akuśalaṃ kāyavāṅmanaskarma, yathākramaṃ kāyavāṅmanoduścaritam|
akarmāpi tvabhidhyādi manoduścaritaṃ tridhā||65||
akarmasvabhāvam apy asti trividhaṃ manoduścaritaṃ cetanārthāntarabhūtam – abhidhyā, vyāpādaḥ, mithyādṛṣṭiśca|
abhidhyādaya eva manaskarmeti dārṣṭāntikāḥ;
sañcetanīyasūtre vacanāt|
evaṃ tu sati karmakleśayoraikyaṃ syāt? kiṃ syādyadi kaścit kleśo’pi karma syāt?
na etad asti; sūtraṃ viruddhaṃ syāt|
sūtre tu cetanāyāstanmukhena pravṛttestaistāṃ darśayatīti vaibhāṣikāḥ|
aniṣṭaphalatvāt kutsitaḥ kāyavāṅmanaścāro duścaritam||65||
viparyayāt sucaritam,
iṣṭaṃ kuśalaṃ kāyavāṅmanaskarma-- anabhidhyā’vyāpādasamyagdṛṣṭayaśca|
parānugrahopaghātābhisandhyabhāve kathaṃ samyagdṛṣṭimithyādṛṣṭyoḥ kuśalākuśalatvam?
tanmūlatvāt|
yāni caitāni duścaritasucaritānyuktāni,
533$$tadaudārikasaṃgrahāt|$$daśakarmapathā uktā yathāyogaṃ śubhāśubhāḥ||66||
teṣām eva sucaritaduścaritānāṃ caudārikasaṃgraheṇa
daśa karmapathāḥ sūtra utkāḥ yathāyogam—
kuśalāḥ sucaritebhyaḥ, akuśalā duścaritebhyaś ca|
kim atra duścaritamasaṃgṛhītam? kiṃ vā sucaritam?
akuśaleṣu tatkarmapatheṣu kāyaduścaritasya pradeśo na saṃgṛhītaḥ prayogapṛṣṭhabhūtaḥ kliṣṭaścānyo’pi vaghabandhanādiḥ;
tasya nātyaudārikatvāt|
yaddhi kāyaduścaritaṃ pareṣāṃ jīvitabhogadārebhyaścyāvakaṃ
tat karmapatha uktaṃ tato vivecanārtham|
vāgduścaritam api yadeva praśastaṃ tatkarmapatha uktaṃ tadarthameva|
manoduścaritasya ca pradeśaścetanā|
kuśaleṣvapi kāyasucaritasya pradeśaḥ prayogapṛṣṭhamadyādiviratidānejyādikaḥ;
vāksucaritasya priyavacanādikaḥ, manaḥsucaritasya cetanā||66||
eṣāṃ ca karmapathānām
aśubhāḥ ṣaḍavijñaptiḥ,
akuśalāḥ ṣaṭ karmapathā avaśyamavijñaptisvabhāvāḥ prāṇātipātādattādānamṛṣāvād – paiśunya – pāruṣya – sambhinnapralāpāḥ;
pareṇa kārayato maulavijñaptyabhāvāt|
dvidhaikaḥ,
534$$kāmamithyācāro nityaṃ vijñaptyavijñaptisvabhāvaḥ;
tasya svayam eva niṣṭhāpanāt|
na hi taṃ pareṇa kārayatastādṛśī prītirbhavatīti|
te’pi kurvataḥ|
te’pi ṣaṭ karmapathāḥ svayaṃ kurvato dvividhā bhavanti-- vijñaptiḥ, avijñaptiś ca |
tatkālamaraṇe pañcānmaraṇe tv avijñaptir eva|
kuśalānāṃ punaḥ karmapathānāṃ
dvividhāḥ sapta kuśalāḥ,
kuśalāḥ sapta rūpiṇaḥ karmapathā avaśyaṃ dviprakārāḥ-- vijñaptiḥ, avijñaptiśca;
vijñaptyadhīnatvāt samādānaśīlasya|
avijñaptiḥ samādhijāḥ||67||
dhyānānāsravasaṃvarasaṃgṛhītāḥ samādhijā ucyante|
te hyavijñaptireva; cittamātrādhīnatvāt||67||
sāmantakāstu vijñaptiḥ,
karmapathasāmantakāstu vijñaptisvabhāvā avaśyam|
avijñaptirbhavenna vā|
yadi tīvreṇa paryavasthānena pramādena vā ghanarasena prayogamārabheta, syād avijñaptiḥ,
anyathā na syāt|
viparyayeṇa pṛṣṭhāni,
sāmantakebhyo viparyayeṇa karmapathānāṃ pṛṣṭhāni veditavyāni|
tāni avaśyamavijñaptisvabhāvāni|
vijñaptistu bhavenna vā|
yadi karmapathaṃ kṛtvā punas tasyānudharmaṃ ceṣṭeta; tasya syād vijñaptiḥ, anyathā na syāt|
535$$atha kuto yāvad eṣāṃ prayoga – maula – pṛṣṭhānāṃ vyavasthānam?
yadā tāvadiha kaścit paśuṃ hantukāmo mañcakād uttiṣṭhati, mūlyaṃ gṛhṇāti, gacchati, āmṛśati, paśuṃ krīṇāti, ānayati, kuṣṇāti, praveśayati, nihantuṃ śastramādatte, prahāramekaṃ dadāti, dvau vā yāvanna jīvitād vyaparopayati tāvat prayogaḥ|
yena tu prahāreṇa jīvitād vyaparopayati tatra yā vijñaptiḥ,
tatkṣaṇikā vā’vijñaptir ayaṃ maulaḥ karmapathaḥ|
dvābhyaṃ hi kāraṇābhyāṃ prāṇātipātāvadyena spṛśyate-- prayogataḥ, mṛte sati phalaparipūritaś ca |
tataḥ paramavijñaptikṣaṇāḥ pṛṣṭhaṃ bhavanti|
yāvacca taṃ paśuṃ kuṣṇāti, śodhayati, vikrīṇīte, pacati khādayati, anukīrtayati vā, tāvadasya vijñaptikṣaṇā api pṛṣṭhaṃ bhavanti|
evam anyeṣv api yathāsambhavaṃ yojyam|
abhidhyādīnāṃ nāsti prayogaḥ, na pṛṣṭham;
sammukhībhāvamātrāt karmapathaḥ|
idam atra vaktavyam—
kiṃ tāvat maraṇabhavasthe tasmin prāṇini ye vijñaptyavijñaptī te karmapathaḥ? āhosvinmṛte?
kiṃ cātaḥ?
yadi tāvanmaraṇabhavasthe, sahamṛtasyāpi hanturghātayitur vā prāṇātipātāvadyena yogaḥ prāpnoti, na caiṣa siddhāntaḥ?
atha mṛte, yaduktam—
“yena tu prahāreṇa jīvitād vyaparopayati tatra yā vijñaptistatkṣaṇikā cāvijñaptirayaṃ maulaḥ karmapathaḥ”
iti tanna vaktavyam?
yaccāpīdaṃ śāstra uktam—
“syāt prāṇī hataḥ prāṇātipātaścāniruddhaḥ|
syād yathā hi sa prāṇī jāvitād vyaparopito bhavati prayogaścāpratiprasrabdhaḥ” iti,
atra pṛṣṭhaṃ prayogaśabdenoktamiti vaibhāṣikīyo’rthavirodhaḥ,
maulasyaiva tadānīmaniruddhatvāt?
536$$yathā na doṣastathāstu|
kathaṃ ca na doṣaḥ?
maula eva atra prayogaśabdena ukta iti|
vijñaptis tarhi tadā kathaṃ maulaḥ karmapatho bhavati? kathaṃ ca na bhavitavyam? asāmarthyāt|
avijñaptiridānīṃ kathaṃ bhavati?
tasmāt prayogaphalaparipūrikāle tadubhayaṃ karmapathaḥ syāt|
karmapatho’py anyasya prayogaḥ pṛṣṭhaṃ ca bhavati|
prāṇātipātasya daśāpi karmapathāḥ prayogaḥ|
yathā ca śatrorvadhārthaṃ kṛtyaṃ samupasthāpayan paśunā baliṃ kuryāt,
parakīyaṃ kṛtvā dāreṣu cāsya vipratipadyeta taireva tadghātanārtham|
anṛtapiśunaparuṣasāntvaiścāsya mitrabhedaṃ kuryād, yānyasya paritrāṇāya kalperan|
abhidhyāṃ ca tatsve kuryāt tatraiva ca vyāpādaṃ tadvadhārthaṃ ca mithyādṛṣṭiṃ bṛhayed iti|
evam anyeṣv api yathāyogaṃ yojyam|
537$$na tv abhidhyādayaḥ prayogā yujyante |
na hi cittotpādamātreṇa prayukto bhavati; kriyānārambhāt|
sūtre uktam—“prāṇātipāto bhikṣavastrividhaḥ--
lobhajaḥ, dveṣajaḥ, mohajo yāvanmithyādṛṣṭiḥ” ( ) iti|
tatra kīdṛśaḥ prāṇātipāto lobhajaḥ?
ityevamādi vaktavyam,
nātra sarvaṣāṃ karmapathānāṃ lobhādibhirniṣṭhā?
prayogastu trimūlajaḥ||68||
prayogasteṣāmakuśalamūlatrayājjāta ityādisamutthānavacanādevamuktaḥ|
tatra lobhajaprāṇātipāto yathā-- taccharīrāvayavārthamarthārthaṃ krītārthaṃ ca prāṇinaṃ jīvitād vyaparopayati ātmasuhṛtparitrāṇāya|
dveṣajo yathā vairanipīḍanārtham|
mohajo yathā-- yājñikānāṃ dharmabuddhyā
rājñāṃ ca dharmapāṭhakaprāmāṇyāddhiṃsatām|
duṣṭānāṃ kila nigrahaṃ kurvanto rājānaḥ puṇyabhājo bhavantīti|
pārasīkānāṃ ca|
te hyevamāhuḥ--
“mātāpitau jīrṇau vā, glānau vā hantavyau” iti|
ye cānye ’pyevamāhuḥ--
“ahivṛścikatryambukādayo manuṣyāṇāmupaghatātāpakā hantavyāḥ;
mṛgapaśupakṣimahiṣādayaścopabhogārthatvād” iti|
yaśca mithyādṛṣṭipravartitaḥ prāṇātipātaḥ|
lobhajamadattādānam—
yo yenārthī sa taddharati, anyalābhasatkārayaśo’rthaṃ vā, ātmasukṛtaparitrāya vā|
dveṣajam-- yadvairanipīḍanārtham|
mohajaṃ yathā-- rājñāṃ dharmapāṭhakaprāmāṇyāt duṣṭanigrahārtham|
yathā brāhmaṇā āhuḥ--
“sarvamidaṃ brahmaṇā brāhmaṇebhyo dattaṃ brāhmaṇānāṃ daurbalyād vṛṣalāḥ paribhuñjate|
tasmādapaharan brāhmaṇaḥ svamādatte, svameva brāhmaṇo bhuṇkte, svaṃ vaste, svaṃ dadāti ca” ( ) iti|
na caiṣāmaparasvasaṃjñā bhavati|
yacca mithyādṛṣṭipravarttitam|
lobhajaḥ kāmamithyācāraḥ--
paradārādiṣu tatsarāgādabrahmacaryaṃ lābhasatkārārthamātmasuhṛtparitrāṇāya |
dveṣajaḥ-- vairanipīḍanārtham|
mohajo yathā-- pārasīkānāṃ mātrādigamanam, gosave ca yajñe|
yathoktam—“brāhmaṇo gosaveneṣṭyā saṃvatsaragovratī bhavati|
538$$upahā udakaṃ cūṣati, tṛṇāni cchinatti,
upaiti mātaram, upasvasāram, upasagotrām” ( ) iti|
ye cāhuḥ-- “udūkhalapuṇyaphalapakvānnatīrthamārgaprakhyo mātṛgrāmaḥ” iti|
mṛṣāvādādayo lobhjā dveṣajāśca pūrvavat|
mohajo mṛṣāvādaḥ, yathāha—
“na narmayuktamanṛtaṃ hinasti na strīṣu rājan na vivāhakāle|
prāṇātyaye sarvadhanāpahāre pañcānṛtānyāhurapātakāni” ||( )iti||
yaśca mithyādṛṣṭipravartito mṛṣāvādaḥ|
paiśunyādayastu mithyādṛṣṭipravartitā mohajāḥ|
yaśca vedādyasacchāstrapralāpaḥ||68||
abhidhyādayaḥ kathaṃ lobhajāḥ?
tadanantarasambhūtairabhidhyādyāstrimūlajāḥ|
lābhādanantaramutpannā lobhajāḥ, dveṣādanantaraṃ dveṣajāḥ, mohādanantaraṃ nohajāḥ|
uktā akuśalāḥ karmapathāḥ||
kuśalāḥ katham? ityāha—
kuśalā saprayogāntā alobhadveṣamohajāḥ||69||
saprayogapṛṣṭhāḥ kuśalāḥ karmapathā alobhadveṣamohajāḥ;
kuśalacittasamutthitatvāt|
tasya ca avaśyamalobhādibhiḥ samprayogāt
tatrākuśalakarmapathaprayogād viratiḥ kuśalakarmapathaprayogaḥ|
maulād viratiḥ maulaḥ|
pṛṣṭhād virati pṛṣṭhaḥ|
tadyathā śrāmaṇera upasampādyamāno nānāvāsaṃ praviśati, bhikṣūn vandate, upādhyāyaṃ yācate, yāvadekaṃ karmavācanaṃ kriyate dvitīyaṃ ca-- ayaṃ prayogaḥ |
tṛtīyakarmavācane yā vijñaptistatkṣaṇikā cāvijñaptiḥ--
539$$ayaṃ maulaḥ karmapathaḥ |
tata ūrdhvaṃ yāvanniśrayā ārocyante, tadadhiṣṭhānaṃ ca vijñapayati avijñaptiśca yāvadanuvartate-- idaṃ pṛṣṭham||69||
yaduktam—“na sarveṣāṃ karmapathānāṃ lobhādibhirniṣṭhā” iti, atha kasya kena niṣṭhā?
vadhavyāpādapāruṣyaniṣṭhā dveṣeṇa,
eṣāṃ prāṇātipāta – vyāpāda – pāruṣyāṇāṃ dveṣeṇa samāptiḥ;
parityāgaparuṣacittasammukhībhāvāt|
lobhataḥ $$parastrīgamanābhidhyā’dattādānasamāpanam||70||
lobhena kāmamithyācārābhidhyā’dattādānānāṃ samāptiḥ||70||
mithyādṛṣṭestu mohena,
adhimātrabhūto hi tāṃ niṣṭhāpayati|
śeṣāṇāṃ tribhiriṣyate|
ke punaḥ śeṣāḥ? mṛṣāvādapaiśunyasambhinnapralāpāḥ|
eṣāṃ tribhirapi niṣṭhā—lobhena, dveṣeṇa, mohena vā|
ya ete karmapathāścaturbhiḥ kāṇḍairuktāstrayastraya ekastrayaśca, eṣāṃ yathākramam—
sattvabhogāvadhiṣṭhānaṃ nāmarūpaṃ ca nāma ca ||71||
sattvādhiṣṭhānā vadhādayaḥ |
bhogādhiṣṭhānāḥ parastrīgamanādayaḥ|
nāmarūpādhiṣṭhānā mithyādṛṣṭiḥ|
nāmakāyādhiṣṭhānā mṛṣāvādādayaḥ||71||
540$$yaḥ paraṃ maraṇān niyamayya samaṃ tena pūrvaṃ vā mriyate,
kimasya maulaḥ karmapatho bhavati? utāho na?
samaṃ prāk ca mṛtasya asti na maulaḥ,
ata eva ucyate—“syāt prayogaṃ kuryāt phalaṃ ca paripūrayenna ca prāṇātipātāvadyena spṛśyate?
āha—syāt, yathā api tadvyaparopakaḥ pūrvaṃ sa vā kālaṃ kuryāt” ( ) iti|
kiṃ punas tat kāraṇam?
na hi vadhye jīvati hantuḥ prāṇātipātāvad yena asti yogaḥ,
na api sahamṛtasya hantuḥ |
anyāśrayodayāt|
yena āśrayeṇa tatprayogaḥ kṛtaḥ sa ucchinnaḥ,
anya eva āśrayo nikāyasabhāgabhinna utpannaḥ,
tasya prayoktṛtvāt karmapathena yogo na uktaḥ|
yatsenāpātamṛgayāvaskandheṣu pareṣāṃ vadhārthaṃ bahavaḥ samagrāḥ patanti,
ekaś ca prāṇātipātaḥ karoti, kas tena samanvāgato bhavati?
senādiṣvekakāryatvāt sarve katṛvadanvitāḥ ||72||
yathā eva hi karttā, tathā sarve samanvāgatā bhavanti, ekakāryatvāt |
arthato hi te’nyonyaṃ prayoktāro bhavanti|
yas tarhi balān nīyate, so’pi samanvāgato bhavati?
anyatra ya evaṃ niścitya yāyāt—
‘yāvaj jīvitahetor api prāṇinaṃ na haniṣyāmi’ iti||72||
missing
kiyatā punaḥ prāṇātipātaṃ svayaṃ kurvataḥ karmapatho bhavati?
kiyatā yāvan mithyādṛṣṭiḥ karmapathaḥ-- iti lakṣaṇaṃ vaktavyam?
tad ucyate—$$prāṇātipātaḥ sañcintya parasyābhrāntimāraṇam|
yadi ‘mārayiṣyāmy enam’ iti saṃjñāya paraṃ mārayati,
tam eva ca mārayati na anyaṃ bhramitvā—
iyatā prāṇātipāto bhavati|
yas tarhi sandigdho mārayati—
kim ayaṃ prāṇī na prāṇī iti, sa eva anyo vā iti,
so’py avaśyam etaṃ niścayaṃ labdhvā tatra praharati|
yo’stu so’stv iti kṛtam eva anena tyāgacittaṃ bhavati|
541$$kathaṃ kṣaṇikeṣu skandheṣu prāṇātipāto bhavati?
prāṇo nāma vāyuḥ kāyacittasanniśrito vartate, tam atipātayati|
yathā pradīpaṃ nirodhayati, ghaṇṭāsvanaṃ vā|
jīvitendriyaṃ vā prāṇaḥ, tan nirodhayati|
yady ekasya api jīvitakṣaṇasya utpadyamānasya antarāyaṃ karoti, prāṇātipātāvadyena spṛśyate, nānyathā|
kasya tajjīvitaṃ yas tad abhāvānmṛto bhavati?
‘kasya’ iti ṣaṣṭhī pudgalavāde cintayiṣyāmi|
uktaṃ tu bhagavatā—
“āyurūṣmā’tha vijñānaṃ yadā kāyaṃ jahatyamī|
apaviddhastadā śete yathā kāṣṭham acetanam”|| ( ) iti|
tasmāt sendriyaḥ kāyo jīvatīty ucyate, anindriyo mṛta iti|
“abuddhipūrvādapi prāṇivadhāt karturadharmaḥ,
yathā-- agnisaṃyogād dāhaḥ” iti nirgranthāḥ |
teṣāṃ parastrīdarśanasaṃsparśana eṣa prasaṅga|
nirgranthaśiroluñcane ca kaṣṭatapodeśane ca śāstuḥ,
tadvisūcikāmaraṇe ca dātuḥ, vaidyānāṃ cāturapīḍane,
maraṇe ca mātṛ - garbhasthayoś ca;
542 $$anyonyaduḥkhanimittatvāt|
vadhyasya api ca tatkriyāsambandhād, agnisvāśrayadāhavat|
kārayataścāprasaṅgaḥ; tadasambandhāt|
pareṇāgniṃ sparśayatastena adāhavat|
acetanānāṃ ca kāṣṭhādīnāṃ gṛhapāte prāṇināṃ vadhāt pāpaprasaṅgaḥ|
na vā dṛṣṭāntamātrāt siddhir iti|
uktaḥ prāṇātipātaḥ||
adattādānamanyasvasvīkriyā balacauryataḥ||73||
‘abhrāntyā’ iti vartate |
yadi balād vā cauryeṇa vā parasvaṃ svīkaroti
yatra eva ca balacauryābhiprāyeṇa anyatra saṃjñāvibhramāt,
iyatā’dattādānaṃ bhavati|
stūpād apaharato buddhād adattādānam|
sarvaṃ hi tad bhagavatā parinirvāṇakāle parigṛhītam iti|
yeṣāṃ saṃrakṣyam ity apare|
asvāmikaṃ ca nidhimuddharato viṣayasvāmikāt
parivartakaṃ harataḥ kṛte karmaṇi sīmāprāptebhyaḥ,
akṛte sarvabuddhaśaikṣebhyaḥ||73||
agamyagamanaṃ kāmamithyācāraścatuvidhaḥ|
catuṣprakāramagamyagamanaṃ kāmamithyācāraḥ--
1. agamyāṃ gacchati paraparigṛhītāṃ vā mātaraṃ duhitaraṃ vā mātṛpitṛsambadhinīṃ vā,
2. anaṅge vā gacchati svāmapi bhāryām apāne mukhe vā,
3. adeśe vā gacchati prakāśe caityevihāre vā,
4. akāle vā gacchati|
543$$kaḥ punaḥ akālaḥ?
garbhiṇīṃ vā gacchati, pāyayantīṃ vā, saniyamāṃ vā |
yadi bharturanujñayā saniyamā bhavatītyeke|
‘abhrāntyā’ iti vartate|
yadi svasaṃjñī parastriyaṃ yāyāt, na syāt karmapathaḥ|
yady anyaḥ parastrīsaṃjñayānyām abhigacchet paradāraprayogād, vastuparibhogāc ca syād ity eke|
anyatra prayogānna syāt prāṇātipātavad ity apare|
bhikṣuṇīṃ gacchataḥ kasya antikāt kāmamithyācāraḥ? viṣayasvāminaḥ |
tasya hi tan na marṣaṇīyam|
tasya api saniyamā svabhāryā iva tu sā na gamyā|
kumārīṃ gacchato yasya nisṛṣṭā
no ced yasya rakṣā, antato rājñaḥ|
anyasaṃjñoditaṃ vākyamarthābhijñe mṛṣāvacaḥ||74||
yadi yam arthaṃ bravīti tasminn anyathāsaṃjñī bhavati,
yaṃ ca adhikṛtya bravīti sa tasya vākyasyārthābhijño bhavati,
tadvākyaṃ mṛṣāvādaḥ |
anabhijñe kiṃ syāt? sambhinnapralāpaḥ syāt|
‘vākyam’ ity ucyate, kadā cic ca bahavo varṇā vākyaṃ bhavanti iti
katamas tatra karmapathaḥ?
paścimaḥ sahāvijñaptyā,
yatra ca arthābhijño bhavati |
pūrve tu varṇāḥ prayogaḥ|
‘arthābhijñe’ ity ucyate, kiṃ tāvad abhijñātārthe śrotari? āhosvid abhijñātuṃ samarthe? kiṃ ca ataḥ?
yady abhijñātārthe manovijñānaviṣayatvād, vākyārthasya
śrotṛvijñānena saha nirodhāc ca vāgvijñapter
avijñaptir eva syāt karmapathaḥ?
atha abhijñātuṃ samarthe; evaṃ doṣo na bhavati|
kathaṃ ca abhijñātuṃ samartho’py utpannabhāva utpanne śrotravijñāne?
yathā na doṣas tathā astu||74||
544$$ṣoḍaśa vyavahārāḥ sūtra uktāḥ--
“adṛṣṭe dṛṣṭavāditā, aśrute, amate, avijñāte vijñātavāditā, dṛṣṭe adṛṣṭavāditā, yāvad vijñāte’vijñātavāditā iti ime’nāryā aṣṭau vyavahārāḥ|
dṛṣṭe dṛṣṭavāditā, yāvadvijñāte vijñātavāditā, adṛṣṭe’dṛṣṭavāditā, yāvad avijñāte’vijñātavāditā iti ime āryā aṣṭau vyavahārāḥ|
tatra eṣāṃ dṛṣṭaśrutamatavijñātānāṃ kiṃ lakṣaṇam?
cakṣuḥśrotramanaścittairanubhūtaṃ tribhiśca yat|
tad dṛṣṭaśrutavijñātaṃ mataṃ coktaṃ yathākramam||75||
yac cakṣurvijñānena anubhūtaṃ tad dṛṣṭam ity uktam|
yac chrotravijñānena tac chrutam|
yan manovijñānena tat vijñātam|
yat ghrāṇajihvākāyavijñānais tan matam|
kiṃ kāraṇam? gandharasaspraṣṭavyānyavyākṛtatvān mṛtakalpāni|
ata eteṣu matākhyā iti vaibhāṣikāḥ|
kim atra jñāpakam? sūtram, yuktiś ca |
sūtraṃ tāvat—
“tat kiṃ manyase, māhakīmātaḥ,
yāni tvayā cakṣuṣā rūpāṇi na dṛṣṭāni na dṛṣṭapūrvāṇi na paśyasi, na api te evaṃ bhavati paśyeyam iti;
api nu te tannidānam utpannam, chando vā rāgo vā sneho vā yena vā ālayo vā niyatiradhyavasānaṃ vā? no bhadanta !
ye tvayā śrotreṇa śabdā na śrutā na śrutā na śrutapūrvāḥ, vistareṇa yāvanmanasā dharmā na vijñātāḥ vistareṇa yāvan no bhadanta!
atra ca te māhakīmātardṛṣṭe dṛṣṭamātraṃ bhaviṣyati, śrute mate vijñāte vijñātamātram” ( ) ity uktam |
atas triṣu viṣayeṣu dṛṣṭaśrutavijñātaśabdāpadeśād gandhādiṣu matākhyā gamyate|
ata evaṃ ca aniṣyamāṇe dṛṣṭādibhāvabāhyatvāt gadhādiṣu vyavahāro na syād ity eṣā yuktiḥ|
sūtraṃ tāvaj jñāpakam, anyārthatvāt|
na hy atra sūtre bhagavān vyavahārāṇāṃ lakṣaṇaṃ śāsti sma |
kiṃ tarhi? ‘atra ca tava ṣaḍvidhe viṣaye caturṣu vyavahāreṣu dṛṣṭādivyavahāramātraṃ bhaviṣyati|
na hi priyāpriyanimittādhyāropaḥ’ ityayamatra sūtrārtho dṛśyate|
545$$kiṃ punar dṛṣṭam? kiṃ ca yāvad vijñātam?
ke cit tāvad āhuḥ-- yat pañcabhir indriyaiḥ pratyakṣaṃ tad dṛṣṭam|
yat parata āgamitaṃ tac śrutam|
yad yuktyanumānato rucitaṃ tan matam|
yan manaḥ pratyakṣabhāvena adhiṣṭhitaṃ pratyātmavedyaṃ tad vijñātam iti|
ete ca pañca viṣayāḥ pratyekaṃ dṛṣṭā iti vā kṛtvā vyavahriyante, śrutā matā vijñātā iti vā|
ṣaṣṭhonyatra dṛṣṭād iti na asti gandhādiṣu vyavahārābhāvaprasaṅgaḥ|
tasmād yuktir apy eṣāṃ yuktir na bhavati |
pūrvācāryā evam āhuḥ-- tad dṛṣṭaṃ yat pratyakṣīkṛtaṃ cakṣuṣā |
śrutaṃ yac chrotreṇa parataś ca āgamitam|
mataṃ yat svayaṃ cintitam|
vijñātaṃ yat pratyātmaṃ prati saṃveditam adhigataṃ ca utpannam|
546$$prasaṅgena śāstraṃ pravartatām|
yaḥ kāyena anyathātvaṃ prāpayet syān mṛṣāvādaḥ? syāt|
ata eva ucyate—“syān na kāyena parākrameta, prāṇātipātāvadyena ca spṛśyeta |
syād vācā parākrameta
syān na vācā parākrameta, mṛṣāvādāvadyena ca spṛśyeta |
syāt kāyena parākrameta,
syān na kāyena na vācā parākrameta, ubhayāvadyena vā spṛśyate |
syāt ṛṣīṇāṃ manaḥpradopeṇa |
poṣadhanidarśanaṃ ca atra” iti|
yady ubhayathā api na parākrameta na ca avijñaptikā asty avijñaptiḥ kāmāvacarī,
kathaṃ tayoḥ karmapathaḥ siddhyati? kartavyo’tra yatnaḥ||75||
gato mṛṣāvādaḥ||
paiśunyaṃ kliṣṭacittasya vacanaṃ paramabhedane|
yat kliṣṭacittasya pareṣāṃ bhedāya vacanamaprītaye tat paiśunyam|
‘arthābhijñe’ iti vartate, ‘abhrāntyā’ iti ca |
pāruṣyamapriyam,
547$$vacanam|
‘kliṣṭacittasya’ iti vartate|
‘arthābhijñe’ ‘abhrāntyā’ iti ca |
yat kliṣṭacittasya pareṣāmapriyavacanamarthābhijñe tatra eva ca yad vivakṣitaṃ tat pāruṣyam|
sarvaṃ kliṣṭaṃ bhinnapralāpitā||76||
‘vākyam’ ity adhikāro vartate|
sarvaṃ kliṣṭaṃ vacanaṃ sambhinnapralāpaḥ|
sā eva ca sambhinnapralāpitā|
tadyogena hi sambhinnapralāpī bhavati||76||
ato’nyat kliṣṭam ity anye,
ato mṛṣāvādāditrayāt yad anyat kliṣṭaṃ vacanaṃ sa sambhinnapalāpa ity apare|
lapanāgītanāṭyavat| kuśāstravac ca,
tad yathā bhikṣur mithyājīvī lapanāṃ karoti,
raktaś ca ke cid gāyanti,
nāṭye ca naṭāḥ pareṣāṃ rañjanārthaṃ pralapanti,
kuśāstrāṇi ca taddṛṣṭayo’pi gadanti;
evaṃ parivedasaṅgaṇikādikam api yad anyan mṛṣāvādādibhyaḥ kliṣṭaṃ vākkarma tat sambhinnapralāpaḥ|
kathaṃ cakravartikāle gītaṃ ca asti na ca sambhinnapralāpaḥ?
naiṣkramyopasaṃhitāni hi tadānīṃ gīyante sma, na grāmyarasopasaṃhitāni |
tadā apy āvāhavivāhādyabhilāpasadbhāvād asti sambhinnapralāpo na karmapatha ityapare|
missing
abhidhyā tu parasvaviṣamaspṛhā||77||
‘aho vata yat pareṣāṃ tan mama syāt’ iti parasvebhyo yā viṣameṇānyāyena spṛhā svīkaraṇecchā
balād vā ca upāyād vā, sā’bhidhyā karmapathaḥ|
sarvā eva kāmāvacarī tṛṣṇā abhidhyā ity apare|
tathā nivaraṇādhikāre kāmacchandam adhikṛtyā uktaṃ sūtre—
“so’bhidhyāṃ loke prahāya” ity evamādi|
548$$yady api sarvābhidhyā na tu sarvā karmapathaḥ;
audārikaduścaritasaṃgrahād ity apare|
mā bhūc cakravarttinām uttarakauravāṇāṃ ca abhidhyā karmapatha iti||77||
vyāpādaḥ sattvavidveṣaḥ,
sattveṣu vidveṣo vyāpādaḥ parapīḍākārapravṛttaḥ |
na asti dṛṣṭiḥ śubhāśubhe| mithyādṛṣṭiḥ,
śubhe ca aśubhe ca karmaṇi yā na asti iti dṛṣṭiḥ sā mithyādṛṣṭiḥ|
tad yathā—“na asti dattam, na asti iṣṭam, na asti hutam, na asti sucaritam, na asti duścaritam ity evamādi yāvan na santi loke’rhantaḥ” iti |
sā eṣā sākalyena karmaphalāryāpavādikā mithyādṛṣṭir bhavati |
ādimātraṃ tu śloke darśitam|
evaṃ lakṣaṇā ete daśa karmapathāḥ|
karmapathā iti ko’rthaḥ?
trayo hy atra panthānaḥ, sapta karma ca ||78||
abhidhyādayo hi trayaḥ karmaṇaḥ panthāna iti karmapathāḥ|
tatsamprayogiṇī hi cetanā teṣāṃ vāhena vahati, teṣāṃ gatyā gacchati; tadvaśena tathābhisaṃskaraṇāt|
589$$sapta tu prāṇātipātādayaḥ karma ca; kāyavākkarmasvabhāvatvāt|
karmaṇaś ca panthāna iti karmapathāḥ;
tatsamutthānacetanāyāstānadhiṣṭhāya pravṛtter iti|
karmapathāś ca karma ca karmapathāś ca iti karmapathāḥ; asarūpāṇām apy ekaśeṣasiddheḥ|
evam anabhidhyādayaḥ prāṇātipātaviratyādayaś ca jñeyāḥ|
prayogapṛṣṭhāni karmāṇi karmapathāḥ; yasmāt tadarthaṃ tanmūlikā ca teṣāṃ pravṛttiḥ|
“tadaudārikasaṃgrahāt” (abhi- ko- 4.33) ity uktaṃ prāk|
yeṣāṃ cotkarṣāpakarṣeṇa adhyātmikabāhyānāṃ bhāvānām utkarṣāpakarṣau loke bhavataḥ|
550$$ye tarhi dārṣṭāntikā abhidhyādīn eva manaskarmā icchanti,
teṣāṃ te kathaṃ karmapathāḥ? ta eva praṣṭavyāḥ|
api tu śakyaṃ vaktum—
karma ca te panthānaś ca sugatidurgatīnām iti karmapathāḥ|
itaretarāvāhanād vā||78||
ya ete daśākuśalāḥ karmapathāḥ sarve ete’kuśalānāṃ karmaṇāṃ samudācāravirodhinaḥ|
mūlacchedas tv asaddṛṣṭyā,
kuśalamūlacchedas tu mithyādṛṣṭyā bhavaty adhimātraparipūrṇayā|
kiṃ tarhi śāstra uktam—
“katamāny adhimātrāṇy akuśalamūlāni?
yair akuśalamūlaiḥ kuśalamūlāni samucchinatti
kāmavairāgyaṃ ca anuprāpnuvan yāni tat prathāmata upalikhati” iti?
akuśalamūlādhyāhṛtatvāt
mithyādṛṣṭesteṣv eva tatkarmopadeśa eṣa kriyate|
tad yathā agnir eva grāmaṃ dahati, caurāstu tasya adhyāhārakā iti caurair grāmo dagdha ity ucyate|
katam eṣāṃ kuśalamūlānāṃ samucchedo bhavati?
kāmāptotpattilābhinām|
kāmāvacarāṇi kuśalamūlāni samucchidyante;
rūpārūpyāvacarair asamanvāgātatvāt|
prajñaptibhāṣyaṃ tarhi kathaṃ nīyate—
“iyatā anena pudgalena traidhātukāni kuśalamūlāni samucchinnāni bhavanti” iti?
tatprāptidūrīkaraṇam abhisandhāya etad uktam;
santatestadabhājanatvāpādanāt|
551$$upapattipratilābhikāny eva ca samucchidyante? prāyogikebhyaḥ pūrvaṃ parihīṇatvāt|
kim ālambanayā mithyādṛṣṭyā samucchidyante?
phalahetvapavādinyā,
yā ca hetum apavadate—na asti sucaritaṃ na asti duścaritam iti,
yā ca phalam—na asti sucaritaduścaritānāṃ karmaṇāṃ phalavipāka iti|
ānantaryavimuktimārgasthānīye ete ity apare|
sāsravālambanayaiva na anāsravālambanayā,
sabhāgadhātvālambanayaiva ca na visabhāgadhātvālambanayā;
samprayogamātrānuśāyitvena durbalatvādityeke|
evaṃ tu varṇayanti—
sarvayā,
navaprakārāṇy api kuśalamūlāni sakṛt samucchidyante|
darśanaprahātavyā iva ity eke |
evaṃ tu varṇayanti—
kramaśaḥ,
552$$navaprakārayā mithyādṛṣṭyā navaprakārāṇi kuśalamūlāni samucchidyante |
bhāvanāheyakleśavat yāvad adhimātrādhimātrayā mṛdumṛdūni iti|
evam ayaṃ granthaḥ pālito bhavati—
“katamāny aṇusahagatāni kuśalamūlāni?
āha—yair akuśalamūlaiḥ kuśalāni samucchinnāni sarvapaścāt vijahāti,
yaiḥ vikīrṇaiḥ samucchinnakuśalamūla iti saṃkhyāṃ gacchati” ( ) iti|
asya tarhi granthasya ko nayaḥ--
“katamāny adhimātrāṇy akuśalamūlāni?
yair akuśalamūlaiḥ kuśalamūlāni samucchinatti” ( ) iti?
samāptim etat sandhāya uktam;
tair niravaśeṣacchedāt|
eko’pi hi prakāras teṣām asamucchinnaḥ sarveṣāṃ punar utpattau hetuḥ syād iti|
darśanamārgavad abhyutthānena cchinatti ity eke|
evaṃ tu varṇayanti—ubhayatheti |
pūrvaṃ saṃvaraṃ vijahāti paścāt kuśalamūlāni samucchinatti ity eke|
evaṃ tu varṇayanti—yasya cittasya phalasaṃvaras tattyāgāt tasya tyāga iti|
atha kuśalamūlāni samucchidyante?
nṛṣu||79||
manuṣyeṣv eva na apāyeṣu;
kliṣṭākliṣṭayoḥ prajñayoradṛḍhatvāt |
na deveṣu; karmaphale pratyakṣatvāt |
triṣu dvīpeṣu, na uttarakurau|
553$$apāpāśayatvāt
jambūdvīpa eva ity apare |
teṣām ayaṃ grantho virudhyate—
“jāmbūdvīpakaḥ sarvālpair aṣṭābhir indriyaiḥ samanvāgataḥ|
evaṃ paurvavidehako gaudānīyakaḥ” ( ) iti||79||
tāni punaḥ chinatti strī pumān,
strī ca samucchinatti, puruṣaś ca;
mandacchandavīryaprajñatvāt|
na strī ity apare|
ayaṃ grantho virudhyeta—
“yaḥ strīndriyeṇa samanvāgato niyatamasāv aṣṭābhir indriyaiḥ samanvāgataḥ” ( ) iti?
teṣām api tṛṣṇācarito na samucchinatti; calāśayatvāt|
kas tarhi?
dṛṣṭicaritaḥ,
dṛḍhagūḍhapāpāśayatvāt|
ata eva na ṣaṇḍhādayaḥ; tṛṣṇācaritapakṣatvāt|
āpāyikavac ca|
kiṃ svabhāvaḥ kuśalamūlasamucchedaḥ?
so’samanvayaḥ|
554$$yadā hi kuśalamūlānāṃ prāptir na punar utpadyate, aprāptir apy utpadyate|
tasminn asamanvāgama utpanne samucchinnāni kuśalamūlāny ucyante|
teṣāṃ samucchinnānāṃ kathaṃ punaḥ pratisandhiḥ?
sandhiḥ kāṅkṣāstidṛṣṭibhyāṃ,
yadā asya hetuphale vicikitsā ca utpadyate, astidṛṣṭir vā, samyagdṛṣṭir ity arthaḥ,
tadā punas tatprāptisamutpādāt pratisandhitāni kuśalamūlāny ucyante|
navaprakārāṇāṃ yugapat pratisandhānaṃ krameṇa tu sammukhībhāvaḥ, ārogyabalalābhavat|
sa punas teṣāṃ pratisandhiḥ|
na iha ānantaryakāriṇaḥ||80||
anyasya eva iha syāt,
ānantaryakāriṇas tu na iha syāt|
tam eva sandhāya uktam—
“abhavyo’yaṃ pudgalo dṛṣṭa eva dharme kuśalamūlāni pratisandhātum,
niyatam ayaṃ navakebhyaś cyavamāno vā upapadyamāno vā kuśalamūlāmni pratisandhāsyati” ( ) iti|
upapadyamāno’ntarābhavasthaḥ,
cyavamānaś cyuty abhimukhaḥ|
tatra punar yo hetubalena samucchinatti sa cyavamānaḥ pratisandadhāti,
yaḥ pratyayaabalena s aupapadyamānaḥ |
evaṃ yaḥ svabalena parabalena|
punar āha-- ya āśayavipannaḥ samucchinatti sa dṛṣṭe dharme pratisandadhāti|
ya āśayaprayogavipannaḥ sa bhedāt kāyasyeti |
evaṃ yo dṛṣṭivipanno dṛṣṭiśīlavipanna iti|
syāt samucchinnakuśalamūlo na mithyātvaniyata iti catuṣkoṭikam|
prathamā koṭiḥ-- pūraṇādayaḥ|
dvitīyā-- ajātaśatruḥ|
tṛtīyā-- devadattaḥ|
caturthī-- etānākārān sthāpayitvā|
555$$kuśalamūlasamucchedikāyā mithyādṛṣṭeravīcau vipākaḥ|$$ānantaryakāriṇāṃ tu tatra vā, anyatra vā narake||80||$$karmapathaprasaṅga eva ayaṃ vartate|
tatra vaktavyam-- katibhiḥ karmapathaiḥ saha cetanā yugapadutpannā vartata iti?
yugapad yāvadaṣṭābhiraśubhaiḥ saha vartate|
cetanā, ekena tāvat saha vartate|
vinā’nyena abhidhyādisammukhībhāve akliṣṭacetaso vā tatprayogeṇa rūpiṇāmanyatamaniṣṭhāgamane|
dvābhyāṃ saha vartate|
vyāpannacittasya prāṇivadhe, abhidhyāviṣṭasya vā’dattādāne, kāmamithyācāre, sambhinnapralāpe ca|
556$$tribhiḥ saha vartate|
vyāpannacittasya prāṇimāraṇāpaharaṇe yugapat|
na tarhi idānīm adattādānasya lobhena eva niṣṭhā sidhyati?
ananyacittasya tatparisamāptau sa niyamo jñeyaḥ |
abhidhyādyāviṣṭasya ca tatprayogeṇa rūpidvayaniṣṭhāgamane tribhir eva |
caturbhiḥ saha vartate—
bhedābhiprāyasyānṛtavacane, puruṣavacane vā|
tatra hi mānasa eko bhavati, vācikās trayaḥ|
abhidhyādigatasya vā tatprayogeṇa anyarūpitrayaniṣṭhāgamane|
evaṃ pañcaṣaṭsaptabhir yojayitavyā|
aṣṭābhiḥ saha vartate|
ṣaṭsu prayogaṃ kṛtvā svayaṃ kāmamithyācāraṃ kurvataḥ samaṃ niṣṭhāgamane|
evaṃ tāvad akuśalaiḥ|
557$$daśabhiryāvacchubhaiḥ,
kuśalaiḥ punaḥ karmapathair yāvad daśabhiḥ saha cetanā vartata iti|
utsargaṃ kṛtvā’pavādaṃ karoti—
naikāṣṭapañcabhiḥ||81||
ekenāṣṭābhiḥ pañcabhiśca karmapathaiḥ saha na vartate|
tatra dvābhyāṃ saha vartate—
kuśaleṣu pañcasu vijñāneṣu, ārūpyasamāptau ca kṣayānutpādajñānayoḥ|
tribhiḥ-- samyagdṛṣṭisamprayukte manovijñāne|
caturbhiḥ-- akuśalāvyākṛtacittasyopāsakaśrāmaṇerasaṃvarasamādāne|
558$$ṣaḍbhiḥ-- kuśaleṣu pañcaṣu vijñāneṣu, tatsamādāne|
saptabhiḥ-- kuśale manovijñāne, tatsamādāna eva,
akuśalāvyakṛtacittasya ca bhikṣusaṃvarasamādāne|
navabhiḥ-- kuśaleṣu pañcaṣu vijñāneṣu, tatsamādāne,
kṣayānutpādajñānasamprayukte ca manovijñāne, tasminn eva ca dhyānasaṃgṛhīte|
daśabhiḥ-- tato’nyatra kuśale manovijñāne bhikṣusaṃvarasamādāna eva|
sarvā ca dhyānānāsravasaṃvarasahavartinī cetanā, anyatra kṣayānutpādajñānābhyām |
saṃvaranirmuktena tv ekena api saha syād anyacittasya ekāṅgaviratisamādāne|
pañcāṣṭābhir api syāt, kuśale manovijñāne dvipañcāṅgasamādāne yugapat||81||
kasyāṃ gatau kati karmapathā akuśalāḥ kuśalā vā sammukhībhāvataḥ, samanvāgamato vā?
559$$sambhinnālāpapāruṣyavyāpādā narake dvidhā|
ity ete trayaḥ karmapathā narake dvābhyāṃ saprakārābhyāṃ santi-- sammukhībhāvataḥ, samanvāgamabhāvataś ca|
parivedanāt sambhinnapralāpaḥ |
parasparaparitāpanāt pāruṣyaṃ rūkṣasantānatayā|
parasparadveṣādvyāpādaḥ|
samanvāgamato’bhidhyāmithyādṛṣṭī,
na sammukhībhāvataḥ|
rañjanīyavastvabhāvāt, karmaphalapratyakṣatvāc ca|
karmakṣayeṇa maraṇān na prāṇātipātaḥ,
dravyastrīparigrahābhāvānnādattādānakāmamithyācārau,
prayojanābhāvān na mṛṣāvādaḥ|
ata eva na paiśunyam; nityabhinnatvāc ca|
kurau trayaḥ||82||
‘samanvāgamataḥ’ iti vartate|
abhidhyāvyāpādamithyādṛṣṭayo na sammukhībhāvataḥ|
amamaparigrahatvāt snigdhasantānatvādāghātavastvabhāvādapāpāśayatvāc ca||82||
saptamaḥ svayam apy atra,
asambhinnapralāpaḥ sammukhībhāvato’py asti|
te hi kliṣṭacittāḥ kadā cid gāyanti |
apāpāśayatvāt na prāṇātipātādayaḥ|
niyatāyuṣkatvād, dravyastrīparigrahābhāvāt, prayojanābhāvāc ca|
katham eṣām abrahmacaryam?
te khalu yayā striyā sārdhaṃ rantukāmā bhavanti tāṃ bāhau gṛhītvā vṛkṣamūlam upasarpanti|
gamyā ced, vṛkṣaś chādayati tāṃ te gacchanti |
agamyā cen na chādayati, tāṃ te na gacchanti||
kāme’nyatra daśāśubhāḥ|
‘svayam api’ iti vartate?
narakottarakurubhyām anyatra kāmadhātau daśākuśalāḥ karmapathāḥ sammukhībhāvato’pi vidyante|
tiryakpretadeveṣv asaṃvaranirmuktāḥ|
manuṣyeṣv asaṃvarasaṃgṛhītā api |
560$$yady api devo devaṃ na mārayati, anyagatisthaṃ tu mārayati|
devā api śiromadhyacchedād mriyanta ityapare|
uktā aśubhāḥ||
śubhāstrayas tu sarvatra sammukhībhāvalābhataḥ||83||
pañcasu gatiṣu traidhātuke sarvatra anabhidhyā’vyāpādasamyagdṛṣṭayaḥ sammukhībhāvataḥ samanvāgamataś ca vidyante||83||
ārūpyāsaṃjñisattveṣu lābhataḥ sapta,
kāyikavācikāḥ satpa kuśalā ārūpyeṣv asaṃjñisattveṣu samanvāgamata eva|
ārūpyopapannānām āryāṇām atītānāgatānāsravasaṃvarasamanvāgamāt|
asaṃjñisattvānāṃ ca dhyānasaṃvarasamanvāgamāt|
yadbhūmyāśrayam āryeṇa anāsravaṃ śīlam utpāditaṃ nirodhitaṃ bhavati,
tena arūpyeṣv atītena samanvāgato bhavati |
pañcabhūmyāśrayeṇa tv anāgatena|
śeṣite|$$sammukhībhāvataścāpi hitvā sanarakān kurūn ||84||
śeṣaḥ kṛtaḥ śeṣitaḥ|
yo’nyo dhātuḥ śeṣito gatirvā,
tatra ete sapta kuśalāḥ karmapathāḥ sammukhībhāvato’pi saṃvidyante,
anyatra narakottarakurubhyaḥ |
te punas tiryakpreteṣu saṃvaranirmuktā rūpadhātau tu saṃvarasaṃgṛhītāḥ,
anyatra ubhayathā||84||
561$$ta ete daśākuśalāḥ karmapathāḥ kuśalāś ca
sarve’dhipatiniṣyandavipākaphaladā matāḥ|
akuśalais tāvat sarvair eva āsevitabhāvitabahulīkṛtaiḥ narakeṣu upapadyate|
tad eṣāṃ vipākaphalam|
sa ced itthan tvam āgacchati manuṣyāṇāṃ sabhāgatāṃ
prāṇātipātena alpāyur bhavati,
adattādānena bhogavyasanī bhavati,
kāmamithyācāreṇa sasapatnadāraḥ,
mṛṣāvādena abhyākhyānabahulaḥ,
paiśunyena mitrabhedo’sya bhavati,
pāruṣyeṇa amanojñaśabdaśravaṇam,
sambhinnapralāpena anādeyavākyaḥ,
abhidhyayā tīvrarāgaḥ,
vyāpādena tīvradveṣaḥ,
mithyādṛṣṭyā tīvramohaḥ;
tasyā mohabhūyastvāt|
idam eṣāṃ niḥṣyandaphalam|
alpam apy āyur manuṣyeṣu kuśalaphalam|
tat kathaṃ prāṇātipātasya niḥṣyandaphalaṃ bhavati?
na ucyate tad eva āyus tasya phalam, kiṃ tarhi?
tena alpāyur bhavati iti|
ato’ntarāya hetuḥ prāṇātipātas tasya āyuṣo bhavati iti veditavyam|
prāṇātipātena atyāsevitena bāhyā bhāvā alpaujaso bhavanti iti|
adattādānena aśanirajobahulāḥ,
kāmamithyācāreṇa rajo’vakīrṇāḥ,
mṛṣāvādena durgandhāḥ,
paiśunyena utkūlanikūlāḥ,
pāruṣyeṇa ūṣarajaṅgalā pratikruṣṭāḥ pāpabhūmayaḥ,
sambhinnapralāpe viṣamartupariṇāmāḥ,
abhidhyayā śuṣkaphalāḥ,
vyāpādena kaṭukaphalāḥ,
mithyādṛṣṭyā alpaphalā aphalā vā |
idam eṣām adhipatiphalam|
kiṃ tena eva karmaṇāya mihālpāyur bhavati, atha anyena?
tena eva ity eke|
tad vipākaphalam, idaṃ niṣyandaphalam iti|
tatra prayogeṇa iha maulena ity eke|
562$$pare saparivāragrahaṇāt tu prāṇātipātena ity uktam iti|
yad apy etan niḥṣyandaphalam uktaṃ na etad dvayam ativartate—vipākaphalam adhipatiphalaṃ ca |
sādṛśyaviśeṣāt tu tathā uktam|
kiṃ punaḥ kāraṇam eṣāṃ karmapathānām etat trividhaphalam abhinirvartate?
prāṇātipātaṃ hi tāvat kurvatā māryamāṇasya duḥkham utpāditam, māritam, ojo nāśitam, ato’sya
duḥkhanān māraṇād ojonāśanāt trividhaṃ phalam||85||
parasya duḥkhanād vipākaphalena narake duḥkhito bhavati|
māraṇān niḥṣyandaphalam alpāyur bhavati|
ojonāśanād adhipatiphalena alpaujaso bāhyā auṣadhayo bhavanti|
evam anyeṣv api yojyam|
evaṃ kuśalānām api karmapathānāṃ phalatrayaṃ veditavyam|
prāṇātipātaviratyā āsevitayā bhāvitayā bahulīkṛtayā deveṣu upapadyate|
sa ced itthantvam āgacchati manuṣyāṇāṃ sabhāgatāṃ dīrghāyur bhavati ity akuśalaviparyayeṇa sarvaṃ yojayitavyam||85||
563$$yad bhagavatā—“mithyāvāṅ mithyākarmānto mithyājīvaḥ” ityuktam,
ko’yam anyas tābhyāṃ mithyājīvaḥ? na ayam anyo’sti |
tad eva tu lobhajaṃ kāyavākkarma mithyājīvaḥ,
dveṣamohajau tu kāyavākkarmāntau |
sa ca eṣa tābhyām
pṛthak kṛtaḥ|
duḥśodhatvāt,
hārī hi lobhadharmaḥ |
tatsamutthāt karmaṇaś cittaṃ na surakṣyam|
ata ājīvo duḥkhaśodha ity ādarotpādanārthaṃ tatra asau pṛthagnirddiṣṭaḥ |
āha ca atra—
“duḥśodhā gṛhiṇāṃ dṛṣṭirnityaṃ vividhadṛṣṭinā|
ājīvo bhikṣuṇā caiva pareṣvāyattavṛttinā||( )iti|
pariṣkāralobhotthaṃ cet,
yo manyate-- jīvitapariṣkāralobhottham eva kāyavākkarma mithyājīvaḥ, na anyat;
na hy ātmaratinimittaṃ nṛttagītādi ājīvayoga iti, tat
na sūtrataḥ ||86||
śīlaskandhikāyāṃ hi bhagavatā hastiyuddhadarśanādīny api mithyājīve nyastāni |
kiṃ kāraṇam| mithyāviṣayaparibhogāt||86||
gatam etat||
564$$yāni pūrvaṃ pañca phalāny uktāni, teṣāṃ katamat karma katibhiḥ phalaiḥ prahāṇam?
prahāṇamārge samale saphalaṃ karma pañcabhiḥ|
prahāṇārthaṃ mārgaḥ, prahīyante vā’nena kleṣā iti prahāṇamārga ānantaryamārgaḥ,
tasmin sāsrave yat karma tat pañcabhiḥ phalaiḥ saphalam|
tasya hi vipākaphalam-- svabhūmāviṣṭo vipākaḥ |
niṣyandaphalam-- samādhijā uttare sadṛśā dharmāḥ|
visaṃyogaphalam - visaṃyoga eva yat tat prahāṇam|
puruṣakāraphalam - tadākṛṣṭā dharmāḥ,
tad yathā—adhimuktimārgastatsahabhuvaś ca, yac ca anāgataṃ bhāvyate tac ca prahāṇam |
adhipatiphalam—svabhāvād anye sarvasaṃskārāḥ pūrvotpannavarjyāḥ|
catubhir amale,
anāsrave prahāṇamārge yat karma tac caturbhiḥ phalaiḥ saphalam, vipākaphalaṃ hitvā|
anyac ca sāsravaṃ yac chubhāśubham ||87||
565$$yac ca anyat prahāṇamārgāt sāsravaṃ kuśalaṃ karma yac ca akuśalaṃ tad api, caturbhir visaṃyogaphalaṃ hitvā||87||
anāsravaṃ punaḥ śeṣaṃ tribhiravyākṛtaṃ ca yat|
prahāṇamārgād anyad anāsravaṃ karma avyākṛtaṃ ca karma tribhiḥ,
vipāka-visaṃyogaphale hitvā|
missing
catvāri dve tathā trīṇi kuśalasya śubhādayaḥ||88||
‘anukramam’ iti paścād vakṣyati |
kuśalasya karmaṇaḥ kuśalā dharmāś catvāri phalāni vipākaphalaṃ hitvā |
akuśalā dve-- puruṣakārādhipatiphale|
avyākṛtās trīṇi, niḥṣyandavisaṃyogaphale hitvā||88||
aśubhasya śubhādyā dve trīṇi catvāryanukramam|
yathākramam ity arthaḥ |
akuśalasya karmaṇaḥ kuśalā dharmā dve puruṣakārādhipatiphale|
akuśalās trīṇi, vipākavisaṃyogapale hitvā|
avyākṛtāś catvāri, visaṃyogaphalaṃ hitvā|
avyākṛte hi satkāyāntagrāhadṛṣṭī akuśalāṇāṃ sarvatragāṇāṃ duḥkhadarśanaheyānāṃ ca niḥṣyandaphalam|
566$$avyākṛtasya dve trīṇi trīṇi ca ete śubhādayaḥ||89||
avyākṛtasya karmaṇaḥ kuśalā dharmā dve puruṣakārādhipatiphale|
akuśalāḥ trīṇi, vipākavisaṃyogaphale hitvā |
akuśalā hi duḥkhādidarśanaheyā avyākṛtayor dṛṣṭyor niḥṣyandaphalam|
avyākṛtā dharmā etāny eva trīṇi||89||
sarve’tītasya catvāri,
sarva iti traiyadhvikāḥ |
atītasya karmaṇastraiyadhvikāḥ dharmāścatvāri phalāni, visaṃyogaphalaṃ hitvā|
madhyam asya apy anāgatāḥ|
pratyutpannasya api karmaṇo’nāgatā dharmāś catvāri phalāny etāny eva|
madhyamā dve,
pratyutpannā dharmāḥ pratyutpannasya dve puruṣakārādhipatiphale|
ajātasya phalāni trīṇyanāgatāḥ||90||
567$$anāgatasyānāgatāni trīṇi phalāni, niḥṣyandavisaṃyogaphale hitvā||90||
svabhūmikasya catvāri,
svabhūmikasya karmaṇaḥ svabhūmikā dharmāścatvāri phalāni visaṃyogaphale hitvā|
trīṇi dve vā’nyabhūmikāḥ|
anyabhūmikā dharmā anāsravāś cet trīṇi phalāni, vipākavisaṃyogaphale hitvā; dhātvapatitatvāt|
sāsravāś ced, dve puruṣakārādhipatiphale|
missing
śaikṣasya trīṇi śaikṣādyāḥ,
śaikṣasya karmaṇaḥ śaikṣā dharmās trīṇi phalāni, vipākavisaṃyogaphale hitvā|
aśaikṣā apy evam|
na eva śaikṣanāśaikṣā api vipākaniḥṣyandaphale hitvā |
aśaikṣasya tu karmaṇaḥ||91 || dharmāḥ śaikṣādikā ekaṃ phalaṃ trīṇyapi ca dvayam|
aśaikṣasya karmaṇaḥ śaikṣā dharmā ekam adhipatiphalam|
aśaikṣāstrīṇi, vipākavisaṃyogaphale hitvā|
naivaśaikṣanāśaikṣā dve puruṣakārādhipatiphale|
568$$tābhyāmanyasya śaikṣādyā dve dve pañca phalāni ca||92||
śaikṣāśaikṣābhyām anyasya karmaṇo na eva śaikṣanāśaikṣasya śaikṣā dharmā dve puruṣakārādhipatiphale|
aśaikṣā apy evam,
na eva śaikṣanāśaikṣāḥ pañca phalāni ||91-92||
trīṇi catvāri ca ekaṃ ca dṛggheyasya tadādayaḥ|
darśanaheyasya karmaṇo darśanaheyā dharmās trīṇi phalāni, vipākavisaṃyogaphale hitvā |
bhāvanāheyāś catvāri, visaṃyogaphalaṃ hitvā|
apraheyā ekam adhipatiphalam|
te dve catvāryatha trīṇi bhāvanāheyakarmaṇaḥ||93||
bhāvanāheyasya karmaṇo darśanaheyā dharmā dve puruṣakārādhipatiphale|
bhāvanāheyāś catvāri, visaṃyogaphalaṃ muktvā|
apraheyās trīṇi, vipākaniḥṣyandaphale muktvā||93||
apraheyasya te tv ekaṃ dve catvāri yathākramam|
apraheyasya karmaṇo darśanaheyā dharmā ekam adhipatiphalam|
bhāvanāheyā dve puruṣakārādhipatiphale|
apraheyāś catvāri, vipākajaṃ muktvā|
punar yathākramagrahaṇamādyantavanmadhye’pi jñāpanārtham|
eṣa hi peyāladharmaḥ|
karmanirdeśaprasaṅgenedamapi paripraśnyate—
śāstreṣu ayogavihitam, yogavihitam, na eva yogavihitaṃ nāyogavihitaṃ ca karmoktam,
tasya kiṃ lakṣaṇam?
ayogavihitaṃ kliṣṭaṃ vidhibhraṣṭaṃ ca kecana ||94||
kliṣṭaṃ karmāyogavihitam; ayoniśomanaskārasambhūtatvād ity eke|
569$$vidhibhraṣṭam api ity āpare|
yena yathā gantavyaṃ sthātavyaṃ bhoktavyaṃ pravicaritavyam ity evam ādi,
tac ca anyathā vidadhāti tad ayuktavidhānād ayogavihitam iti|
kuśalaṃ karma yogavihitam, avidhibhraṣṭaṃ ca ity apare|
tadubhābhyām anyat na ubhayathā—na eva yogavihitaṃ na ayogavihitam||94||
kim ekaṃ karma ekam eva janmākṣipati? atha na ekam api?
tathā kim ekam api karmaikaṃ janmākṣipati? atha anekam?
eṣa hi siddhāntaḥ--
ekaṃ janmākṣipaty ekam,
ekam eva janmākṣipati ekam eva ca karma, na anekam|
janmā iti nikāyasabhāgasya ākhyā |
tatra hi labdhe jāta ity ucyate|
yat tarhi sthavirāniruddhena uktam—
“so’haṃ tasya ekapiṇḍapātasya vipākena saptakṛtvas trayastriṃśeṣu deveṣu upapanno yāvad etarhy ādye śākyakule jātaḥ” ( ) iti?
tena hy asau samṛddhiṃ labdhvā jātismaraḥ punar anyat puṇyaṃ kṛtavān |
tata utthānaṃ darśayati sma |
yathā manuṣyo dīnārottho’nena sahasraṃ nirvarty āha—
‘ekena dīnāreṇa aham aitadaiśvaryaṃ prāptaḥ’ iti|
apare tv āhuḥ--
tasya taṃ piṇḍapātam adhiṣṭhānaṃ kṛtvā dānacetanānāṃ pravāho mahānutpannaḥ kayā cit kiñ cit phalaṃ parigṛhītam iti|
anekena apy ekam ākṣipyate-- mā bhūt khaṇḍaśo nikāyasabhāgasyākṣepa iti|
ekena tu karmaṇā kliṣṭasya nikāyasabhāgasya iṣyate karma|
anekaṃ paripūrakam|
yathā citrakara ekayā varttyā rūpamalikhya bahvībhiḥ paripūrayati;
tathā hi tulye’pi mānuṣye kaś cit sakalendriyāṅgapratyaṅgo bhavati varṇākṛtipramāṇabalasampadā vibhrājamānaḥ,
kaś cid eṣāṃ kena cid vikalaḥ|
570$$na ca kevalaṃ karmaivākṣepakaṃ janmanaḥ |
kiṃ tarhi? anyad api savipākam|
sarvathā tu—
nākṣepike samāpattī acitte prāptayo na ca ||95||
savipākābhyām apy acittasamāpattibhyāṃ nikāyasabhāgo na ākṣipyate;
karmāsahabhūtvāt, prāptibhiś ca, karmaṇānekaphalatvāt||95||
trīṇyāvaraṇāny uktāni bhagavatā-- karmāvaraṇam, kleśāvaraṇam, vipākāvaraṇaṃ ca;
teṣāṃ kaḥ svabhāvaḥ?
ānantaryāṇi karmāṇi tīvrakleśo’tha durgatiḥ|
kauravāsaṃjñisattvāś ca matamāvaraṇatrayam||96||
pañcānantaryāṇi karmāvaraṇam|
tad yathā -- mātṛvadhaḥ, pitṛvadhaḥ arhadvadhaḥ, saṅghabhedaḥ, tathāgataśarīre duṣṭacittarudhirotpādanam|
tīvrakleśatā kleśāvaraṇam|
dvividho hi kleśaḥ-- tīvraśca ya ābhīkṣṇikaḥ, tīkṣṇaś ca yo’dhimātraḥ |
tatra yas tīvraḥ sa āvaraṇam, yathā ṣaṇḍhādīnām|
śakto hy adhimātravego’pi kleśaḥ kādā cit ko nihantum, na tu samūho’py ājasrikaḥ|
ājasrike hi kleśe tannirghātāya parākramakālaṃ na labhate|
tasya mṛduṃ pratītya madhya upajāyate| madhyaṃ pratītyādhimātraḥ|
tasmād eva āvaraṇam|
trividhā durgatiḥ vipākāvaraṇam—sugateś ca pradeśaḥ, auttarakauravāḥ, asaṃjñisattvāś ca|
kasya etāny āvaraṇāni? āryamārgasya āryamārgaprāyogikāṇāṃ ca kuśalamūlānām|
anyāny api hy apāyādiniyatāani aṇḍajasaṃsvedajastrītvāṣṭamabhavaniyatāni karmāṇi vaktavyāni syuḥ?
571$$yāny eva tu pañcabhiḥ kāraṇaiḥ sudarśakāni suprajñakāni—
adhiṣṭhānataḥ, phalataḥ, gatitaḥ, upapattitaḥ, pudgalataś ca, tāny eva uktāni na anyāni|
kleśāvaraṇaṃ ca eṣāṃ sarvajaghanyam| tataḥ karmāvaraṇam |
tābhyāṃ hi dvitīye’pi janmanyacikitso bhavati;
uttarottarāvāhanād iti vaibhāṣikāḥ|
ānantaryāṇīti ko’rthaḥ?
na āntarāyituṃ śakyāni vipākaṃ prati jamāntaraphalena karmāntareṇa ity ānantaryāṇi |
na tiraskartum ity arthaḥ|
na vā tatkāriṇaḥ pudgalasya itaś cyutasya anantaram asti narakopapattigamanaṃ pratītyanantaraḥ |
tadbhāva ānantaryam|
yasya dharmasya yogāt so’nantaro bhavati, śrāmaṇyavat||96||
atha eṣām āvaraṇānāṃ katamat kasyāṃ gatau veditavyam? ekāntena tāvat
triṣu dvīpeṣv ānantaryam,
na uttarakurau na anyāsu gatiṣu |
kuta eva anyatra dhātau? teṣv api strīpuruṣāṇām eva
ṣaṇḍhādīnāṃ tu neṣyate|
572$$kiṃ kāraṇam? yad evāsaṃvarābhāve kāraṇamuddiṣṭam|
api ca— alpopakārālajjitvāt,
yathākramaṃ mātāpitroḥ, teṣāṃ ca |
alpopakārau kilaiṣāṃ mātāpitarau; vikalātmabhāvādhipatitvād, alpasnehatvāc ca |
teṣām api na tīvraṃ hy apatrāpyaṃ mātāpitrorantike pratyupasthitam, yadvipādanādānantaryeṇa spṛśyeran|
ata eva tiryakpretānām api na iṣyate|
paṭubuddhīnāṃ syād aśvājāneyavad iti bhadantaḥ|
manuṣyasya apy amānuṣaṃ mātāpitaraṃ mārayato na syād ānantaryam||
uktaṃ karmāvaraṇam||
śeṣe gatiṣu pañcasu ||97||
ke punaḥ śeṣe? kleśavipākāvaraṇe |
manuṣyeṣu vipākāvaraṇam| kauravā deveṣv asaṃjñisattvāḥ|
kiṃ svabhāvāny ānantaryāṇi?
catvāri kāyakarma, ekaṃ vākkarma, trīṇi prāṇātipātaḥ, ekaṃ mṛṣāvādaḥ, ekaṃ prāṇātipātaprayogaḥ|
anupakramadharmāṇo hi tathāgatāḥ||97||
573$$hetau phalopacārāt saṅghabheda ānantaryam uktam, bhidyate vā anena iti kṛtvā|
saṅghabhedastvasāmagrī svabhāvo viprayuktakaḥ|$$akliṣṭāvyākṛto dharmaḥ,
asāmagrī nānācittaviprayuktaḥ saṃskāro’nivṛtāvyākṛtaḥ saṅghabhedaḥ|
sa kim ānantaryaṃ bhaviṣyati !
na eva ca tena bhettā samanvāgataḥ|
kiṃ tarhi? saṅghastena samanvitaḥ||98||
yo hi bhinnastasya bhedaḥ, na bhettuḥ||98||
atha bhettā kena samanvāgataḥ?
tadavadyamṛṣāvādastena bhettā samanvitaḥ|
saṅghabhedāvadyena bhettā samanvāgataḥ|
tat punar mṛṣāvādaḥ|
sa punaḥ saṅghabhedasahaje vāgvijñaptyavijñaptī|
sa ca tena avadyena samanvāgato bhettā|
avīcau pacyate kalpam,
antarakalpamavīcau mahānarake vipacyate |
anyais tu nāvaśyam avīcau|
atha yena bahūny ānantaryāṇi kṛtāni bhavanti, anantarabheva tāni vipacyante|
kin tu tais tasya bhavanti
adhikairadhikā rujaḥ ||99||
sa hi bhūyobhir ānantaryais tasminn avīcau ghanataraṃ sukumārataraṃ cāśrayaṃ labhate,
kāraṇāś ca bahutarāstīvratarāś ca,
yena dvitricatuṣpañcaguṇāṃ vedanāṃ vedayate||99||
kaḥ punar eṣa saṅghaṃ bhinatti?
bhikṣurdṛkcarito vṛttī bhinatti,
574$$bhikṣur bhinatti, na gṛhī na bhikṣuṇyādayaḥ|
sa ca dṛṣṭicarita eva, na tṛṣṇācaritaḥ |
vṛttastho na bhinnavṛttaḥ, tasyānādeyavākyatvāt|
kva bhinatti? yatra bhagavān sannihitastataḥ
anyatra,
na hi śāstur eva sannidhau śakyo bhettum;
tathāgatānāṃ duṣprasahatvād, ādeyavākyatvāc ca|
kān bhinatti?
bāliśān |
pṛthagjanān eva, na āryān; pratyakṣadharmatvāt |
tān api na kṣāntilābhina ity apare|
kiyatā bhinnaḥ saṅgho bhavati?
śāstṛmārgāntarakṣāntau bhinnaḥ,
yadā tebhyas tathāgatādanyaḥ śāstā kṣamate, tadupadiṣṭāc ca mārgād anya mārga iyatā bhinnaḥ saṅgho vaktavyaḥ|
kiyantaṃ kālaṃ bhinna āste? tām eva rātriṃ
na vivasatyasau ||100||
aparyuṣita eva hi saṅghabhede saṅgho’vaśyaṃ pratisandhīyate ||100||
yo’yaṃ saṅghabheda uktaḥ
cakrabhedaḥ sa ca mataḥ,
dharmacakraṃ hi tadā bhagavato bhinnaṃ bhavati; mārgapravṛttiviṣṭhāpanāt|
ata eva cakrabhedaś ca ucyate, saṅghabhedaś ca|
kva punaś cakrabhedo bhavati?
575$$jambūdvīpe,
na anyeṣu dvīpeṣu|
katibhir bhikṣubhiḥ?
navādibhiḥ|
navādiṃ kṛtvā|
pareṇāniyamaḥ|
aṣṭau bhikṣavaḥ saṅgho bhavati |
navamo bhettā|
avaśyaṃ hi saṅghena dvayoḥ pakṣayoḥ sthātavyam|
evaṃ bhinno bhavati| anyas tu saṅghabhedaḥ karmabhedād bhavati|
yady ekasīmāyāṃ vygrāḥ karmāṇi kurvanti |
sa ca eṣa— karmabhedastriṣu dvīpeṣu,
yeṣv eva śāsanam| katibhir bhikṣubhiḥ|
aṣṭābhiradhikaiśca saḥ||101||
cakrabhedastu ṣaṭsu ṣaṭsu kāleṣu na bhavati||101||
katameṣu?
ādāvante’rbudāt pūrvaṃ yugāc ca uparate munau|$$sīmāyāṃ ca apy abaddhāyāṃ cakrabhedo na jāyate||102||
ādāvacirapravartite dharmacakre|
ante parinirvāṇakāle bhagavataḥ|
etayor hi dvyor avasthayoḥ saṅgha ekaraso bhavati|
madhye’py arbudāt pūrvaṃ na bhidyate, yāvac chāsane śīlārbudaṃ dṛṣṭyarbudaṃ ca na utpannaṃ bhavati |
576$$yugāc ca pūrvaṃ na bhidyate yāvac chrāvakāgrayugaṃ na utpannaṃ bhavati|
bhinnanyāyaparivāsāt tena ca pratisandhānīyatvāt|
upaste munau, śāstari parinirvṛte pratidvandvābhāvāt|
sīmāyāmabaddhāyām, yāvat sīmā na baddhā bhavati|
ekasīmāyāṃ hi pakṣadvayāvasthānāt saṅghabheda iti|
eṣu kāleṣu cakrabhedo na bhavati |
na ca punaḥ sarveṣāṃ baddhānāṃ cakrabhedaḥ; karmādhīnatvāt||102||
kasmāt mātṛvadhādiṣv ānantaryam, na anyatra?
upakāriguṇakṣetranirākṛtivipādanāt|
mātāpitṛvadhe tāvad upakāriṇo nirākaraṇāt|
kathaṃ tāvupakāriṇau? ātmabhāvasya tatprabhavatvāt |
kiṃ tayor nirākaraṇam parityāgaḥ |
guṇakṣetratvādarhadvadhād ānantaryam|
yadi punar mātur vyañjanaṃ parivṛttaṃ syāt, pitur vā, tatra ekasminnāmnāyo
vyañjanāntarito’pi syāt,
ata evocyate—“syāt puruṣaṃ jīvitād vyaparopayenna pitaram, na arhantam|
577$$ānantaryāvadyena ca spṛśyeta|
syān māturvyañjanaṃ parivṛttaṃ syād iti|
syāt strīṃ jīvitād vyaparopayenna mātaram, na arhantīm, ānantaryaṃ yāvad yena ca spṛśyeta |
syāt piturvyañjanaṃ parivṛttaṃ syāt” ( ) iti|
anyasyāḥ striyāḥ kalalaṃ prasrutamanyayā yonyā pītam|
katarā tasya mātā yāṃ ghnataḥ syād ānantaryam?
mātā yacchoṇitodbhavaḥ||103||
yasyāḥ śoṇitādasāvudbhūtaḥ sattvaḥ, sāsya mātā|
dvitīyā tu sarvakṛtyeṣv avalokyā|
sā hy āpyāyikā, poṣikā, saṃvardhikā ca |
yadi mātari prayogaṃ kṛtvā’nyāṃ mārayet, na syād ānantaryam|
amātṛprayogeṇa mārayet, tathā api na syāt |
mañcatalāvalīnamātṛmāraṇaṃ ca atra udāhāryam, dhāvakasya ca putreṇa maśakaprayogeṇa piturmāraṇaṃ ca |
ekena prahāreṇa mātaramanyāṃ ca mārayato dve avijñaptī bhavataḥ |
vijñaptis tv ānantaryam eva; tasya karmaṇo balīyastvāt|
paramāṇusañcitatvād vijñaptir api dvidheti bhadantaghoṣakaḥ|
anarhatsaṃjñayā’pi arhaddhāte bhavaty ānantaryam, ‘ahaṃ hanmi’ ity āśrayāvadhāraṇāt|
yaḥ pitaramarhantaṃ hiṃsyāt, tasya apy ekam eva syād ānantaryam; āśrayaikatvāt|
578$$idam avadānaṃ kathaṃ nīyate—
“gaccha śikhaṇḍinaṃ brūhi, dve ānantarye bhavatā kṛte—
yac ca pitā jīvitād vyaparopitaḥ, yac ca arhan” ( ) iti|
dvābhyāṃ kāraṇābhyām iti vaktavyam |
dvābhyāṃ vā mukhābhyāṃ paribhāṣitaḥ||103||
kim avaśyaṃ tathāgatasya asti kuduṣṭacittarudhirotpādanād ānantaryam?
vadhābhiprāyasya syāt|
buddhe na tāḍanecchasya,
yadi tāḍanābhiprāya utpādayet, na syāt|
yady anarhati praharet, sa ca prahārādūrdhvamarhan syāt
prahārānnordhvamarhati|
‘syād ānantaryam’ iti vartate|
na hi tena tatra prayogaḥ kṛtaḥ|
kim ānantarye prayogaṃ kṛtvā tasminnavyāvartite vairāgyam, phalaṃ vā na prāpnuyāt ?
nānantaryaprayuktasya vairāgyaphalasambhavaḥ||104||
anyakarmaphalapathaprayogaṃ tu kṛtvāryamārgotpattau na punaḥ karmapathotpattiḥ,
āśrayasyātyantaṃ tadviruddhatvāt||104||
eṣām ānantaryāṇāṃ katamat mahāsāvadyam?
saṅghabhede mṛṣāvādo mahāvadyatamo mataḥ|
yaḥ saṅghabhedanimittaṃ mṛṣāvādo dharmādharmajñasya viparyayadyotanāt,
na sarveṣāṃ duścaritānāṃ mahāvadyatamaḥ|
kiṃ kāraṇam? tathāgatadharmaśarīraprahāritatvāt, lokānāṃ ca svargāpavargamārgāntarāyakatvāt|
579$$saṅghe hi bhinne lokasya niyāmāvakrāntiphalaprāptivairāgyāsravakṣayāḥ pratibadhyante,
dhyānādhyayanasvādhyāyacintākarmāṇyapi na pravartante,
sadevanāgamanuṣyaṃ jagaccākulaṃ vimanaskaṃ vartate,
yāvat punar na pratisandhito bhavati, yasmāc ca avīcau kalpaṃ vipākaḥ|
śeṣāṇām ānantaryāṇāṃ yathākramaṃ pañcamatṛtīyaprathamāni gurutarāṇi, sarvalaghuḥ, pitṛvadhaḥ|
yat tarhi bhagavatā trayāṇāṃ daṇḍānāṃ manodaṇḍo mahāsāvadya uktaḥ,
punar mithyādṛṣṭiḥ paramavadyānām ity uktam,
ānantaryāṇi niyamasya saṅghabhedo mahāsāvadya uktaḥ?
trīṇi karmāṇi niyamayya manodaṇḍaḥ,
dṛṣṭīrniyamayya mithyādṛṣṭiḥ|
atha vā vipākavistaram, mahājanavyāpādanam, kuśalamūlasamucchedaṃ cādhikṛtya yathākramam|
sucaritānāṃ punaḥ katamat mahāphalatamam?
bhavāgracetanā loke mahāphalatamā śubhe||105||
kuśale punaḥ karmaṇi bhavāgracetanā sarveṣāṃ mahāphalatamā|
tasyā aśītikalpasahasrāṇyatipraśānto vipākaḥ |
vipākaphalaṃ cādhikṛtyaitad uktam|
visaṃyogaphalaṃ tvadhikṛtya vajropamasamādhicetanā sarveṣāṃ mahāphalā;
sarvasaṃyojanaparyādānaphalatvāt|
ata eva loka ity uktam|
kim ānantayair eva avaśyaṃ narakeṣu upapadyate? ānantaryasabhāgair apy avaśyam upapadyate|
na tv anantaram eva ity apare||105||
katamāni tāni? ity āha—
dūṣaṇaṃ māturarhantyā niyatisthasya māraṇam|
580$$bodhisattvasya śaikṣasya saṅghāyadvārahārikā||106||
ānantaryasabhāgāni pañcamaṃ stūpabhedanam|
etāni pañca pañcānām ānantaryāṇāṃ yathākramaṃ sabhāgāni--
1. yadi mātaram arhantīṃ dūṣayatyabrahmacaryakaraṇāt,
2. niyatipatitaṃ bodhisattvaṃ mārayati,
3. śaikṣaṃ mārayati,
4. saṅghasya sukhāyadvārikaṃ harati,
5. stūpabhedaṃ karoti|
anyad api tu karma savipākaṃ triṣu kāleṣv atyarthaṃ vighnayati ||
katameṣu triṣu?
kṣāntyanāgāmitārhattvaprāptau karmātivighnakṛt||107||
mūrdhabhyaḥ kṣāntimākirata āpāyikāni karmāṇi vidhāyopatiṣṭhante; tadvipākabhūmyatikramāt|
yathā puruṣasya deśatyāgaṃ kurvato ghanikā uttiṣṭhante|
anāgāmiphalaṃ prāpnuvataḥ kāmāvacarāṇi vidhāyopatiṣṭhante,
tathā eva sthāpayitvā dṛṣṭadharmavedanīyaṃ karma|
arhattvaṃ prāpnuvato rūpārūpyāvacarāṇi tathā eva||106-107||
yad uktam—“bodhisattvasya māraṇam” iti,
bodhisattvaḥ kuto yāvat,
kuta upādāya bodhisattvo vaktavyaḥ?
yato lakṣaṇakarmakṛt|
yataḥ prabhṛti lakṣaṇavipākāni karmāṇyārabhate kartum,
sa hi tadānīṃ niyatipatito bhavati |
kathaṃ kṛtvā? sa hi tasmāt kālāt prabhṛti nityaṃ bhavati|
sugatiḥ kulajo’vyakṣaḥ pumān jātismaro’nivṛt||108||
praśastā gatir asya iti sugatiḥ; devamanuṣyopapatteḥ|
tasyāṃ ca sugatau kṣatriya-brāhmaṇa-gṛhapatimahāśālakulajo bhavati, na anyaḥ kulīnaḥ|
581$$vikalānyakṣāṇyasyeti vyakṣaḥ, na vyakṣo’vyakṣaḥ|
avikalendriya ity arthaḥ|
puruṣa eva na strī, kuta eva ṣaṇḍhādiḥ|
jātismaraś ca bhavati| sarvasyāṃ jātau nivartata iti nivṛt, na nivṛdanivṛt|
anivartaka ity arthaḥ|
sattvahitārthaṃ sarvaduḥkhaprakāraiḥ sarvasattvavipratipattibhiścākheditatvāt|
yattalloka ucyate—‘āpaṇakrīto dāsaḥ’ iti|
bodhisattvāste te hi mahātmanaḥ sarvasampatprakarṣaviśeṣaprāptā
api santo niṣkāraṇakaruṇāpāratantryāt
sarvasattveṣu caṇḍālakumārakasadṛśamātmānaṃ nirmānatayā vyavasthāpya
sattvedbhyaḥ sarvakadarthanānāṃ soḍhāro bhavanti,
sarvaśramayantraṇānāṃ codvoḍhāraḥ|
yac ca etal lakṣaṇavipākaṃ karmety uktam ||108||
jambūdvīpe pumāneva sammukhaṃ buddhacetanaḥ|
cintāmayaṃ kalpaśate śeṣa ākṣipate hi tat||109||
jambūdvīpa eva bodhisattvo lakṣaṇavipākaṃ karmākṣipati, nānyatra;
jāmbūdvīpakānāṃ tīkṣṇabuddhitvāt|
puruṣa eva, na strī|
sammukhībhūta eva śāstari, buddhālambanayaiva cetanayā|
cintāmayaṃ tatkarma; na śrutamayam, na bhāvanāmayam|
kalpaśate ca śeṣa ākṣipati na bahubhaveṣu |
bhagavatā tu śākyamuninottaptavīryatayā nava kalpā apāvartitā ekanavatyā kalpairākṣiptam|
ata eva ca uktam—
“ito’haṃ, grāmaṇi, ekanavataṃ kalpamupādāya na samanusmarāmi na abhijānāmi
yad ekakulam api pakṣabhikṣāpradānahetoḥ kṣataṃ vā syād upahataṃ vā” ( ) iti|
tataḥ prabhṛti prakṛtijātismaratvāt prathamakalpāsaṃkhyeyaniryāta eva
bodhisattva etāṃś caturo doṣān vyāvartayati, dvau ca guṇau pratilabhata iti pūrvācāryāḥ||109||
teṣāṃ ca lakṣaṇānām
582$$ekaikaṃ puṇyaśatajam,
kiṃ puṇyasya parimāṇam?
sannikṛṣṭaṃ bodhisattvaṃ sthāpayitvā yāvat sarvasattvānāṃ bhogaphalam ity eke|
yāvat sarvasattvānāṃ karmādhipatyena trisāhasramahāsāhasrako loko nivartata ity apare|
buddhā eva ca tatparimāṇajñā ity apare|
anya bodhisattvabhūto bhagavān kiyato buddhān paryupāsayāmāsa?
prathame kalpāsaṃkhyeye pañcasaptatisahasrāṇi, dvitīye ṣaṭsaptatim, tṛtīye saptasaptatim|
atha kasya kalpāsaṃkhyeyasyānte katamo buddha āsīt?
pratilomānukrameṇa yathākramam—
asaṅkhyeyatrayāntyajāḥ|$$vipaśyī dīpakṛd ratnaśikhī,
ratnaśikhini samyaksambuddhe prathamo’saṅkhyeyaḥ samāptaḥ|
dīpaṅkare bhagavati dvitīyaḥ |
vipaśyini tathāgate tṛtīyaḥ|
583$$sarveṣāṃ tu teṣāṃ--
śākyamuniḥ purā||110||
śākyamunirnāma samyaksambuddhaḥ pūrvaṃ babhūva |
yatra bhagavatā bodhisattvabhūtena ādyaṃ praṇidhānaṃ kṛtam—
‘evamprakāra eva ahaṃ buddho bhaveyam’ iti, no’py evaṃ kaliyuga eva utpannavānāryavat,
tasya apy evaṃ varṣasahasrāntaṃ śāsanaṃ babhūva ||110||
atha kasyām avasthāyāṃ bodhisattvaḥ kāṃ pāramitāṃ paripūrayate?
sarvatra sarvaṃ dadataḥ kāruṇyād dānapūraṇam|
yadā sarvasmai sarvaṃ dadāti ā akṣṇaḥ, ā majjāyāḥ,
kāruṇyāt nābhyudayaviśeṣaṃ lipsamānaḥ--
iyatā dānapāramitā paripūrṇā bhavati|
aṅgacchede’pyakopāttu rāgiṇaḥ kṣāntiśīlayoḥ||111||
yadāyamavītarāgo’pi cchidyamāneṣv aṅgeṣu na alpam api kupyati,
tadā asya kṣāntiśīlapāramite paripūrṇe bhavataḥ||111||
tiṣyastotreṇa vīryasya,
tiṣyaṃ tathāgataratnaguhāyāṃ tejodhātusamāpannadṛṣṭyā bhagavān bodhisattvabhūta ekena pādena sthitvā sapta divasān stutavānekagāthayā—
“na divi bhuvi vā nāsmin loke na vaiśravaṇālaye,
na marubhavane divyasthāne na dikṣu vidikṣu ca|
caratu vasudhāṃ sphītāṃ kṛtsnāṃ saparvatakānanām,
puruṣavṛṣabhastvattulyo’nyo mahāśramaṇaḥ kutaḥ”|| ( ) iti|
tadā kila vīryapāramitā paripūrṇā, nava ca kalpāḥ pratyudāvartitāḥ|
dhīsamādhyor anantaram|
584$$bodheḥ pūrvasamanantaraṃ dhyānaprajñāpāramitayoḥ paripūriḥ|
vajropamasamādhau svasyāḥ sampadaḥ pāragamanāt pāramitāḥ|
sūtra uktam—“trīṇi puṇyakriyāvastūni |
dānamayaṃ puṇyakriyāvastu, śīlamayam, bhāvanāmayam” ( ) iti|
katham etat trayaṃ puṇyakriyāvastu?
puṇyaṃ kriyā’tha tadvastu trayaṃ karmapathā yathā ||112||
puṇyam apy etat trayaṃ kriyāpi, vastv api, yathāyogam iti puṇyakriyāvastu|
tad yathā-- karma ca te panthānaś ca panthāna eva ca karmaṇa iti karmapathā uktāḥ|
tatra dānamaye tāvat puṇyakriyāvastuni kāyavākkarma tridhā bhavati—
tatsamutthāpikā cetanā, puṇyaṃ ca, kriyā ca |
tatsahabhuvo dharmāḥ puṇyam eva |
śīlamayaṃ tu-- kāyavākkarmaiveti tridhā bhavati|
bhāvanāmayam—maitrī, puṇyaṃ ca, puṇyakriyāyāśca vastu|
tatsamprayuktāyāścetanāyā maitrīmukhenābhisaṃskaraṇāt tatsahabhūścetanā, śīlaṃ ca, puṇyaṃ ca, kriyā ca |
anye tatsahabhuvaḥ puṇyam eva puṇyasya vā kāraṇaṃ puṇyakriyā puṇyaprayogastasyā etāni trīṇi vastūni |
eṣāṃ sampādanārthaṃ puṇyaprayogārambhād iti|
kuśalacetanāparamārthena puṇyakriyā|
tasyā etāni vastūnītyapare||112||
585$$kim idaṃ dānaṃ nāma? yadapi dīyate tad dānam |
iha tu dīyate yena taddānam, bhavati sma |
rāgādibhir api dīyate,
na ca atra tadiṣṭam,
ato viśeṣaṇārtham āha—
pūjānugrahakāmayā|
pareṣāṃ pūjānugrahakāmatābhyāṃ yena dīyate |
kiṃ punas tat syād yena dīyate?
kāyavākkarma sotthānam,
kiṃ punas tadutthānam? yena kalāpena tadutthāpyate|
āha cātra
“śubhena manasā dravyaṃ svaṃ dadāti yadā pumān|
tat kṣaṇaṃ kuśalāḥ skandhāḥ dānamityabhidhīyate ||” ( ) iti |
mahābhogyaphalaṃ ca tat||113||
tac ca etad dānam ayaṃ puṇyakriyāvastu mahābhogyaphalam|
svabhāve ca eṣa mayaḍ veditavyaḥ |
tad yathā-- tṛṇam ayaṃ gṛham, parṇamayaṃ bhājanam iti||113||
tat khalv etad dānam—
svaparārthobhayārthāya nobhayārthāya dīyate|
tatra yadavītarāgaḥ āryaḥ pṛthagjano vā vītarāgaścaitye dānaṃ dadāti,
tadasyātmana evārthāya; pareṣāṃ tenānugrahābhāvāt|
yadāryo vītarāgaḥ parasattvebhyo dānaṃ dadāti sthāpayitvā dṛṣṭadharmavedanīyaṃ tatra dānaṃ pareṣāmarthaya;
586$$tena teṣāmanugrahāt|
nātmano’rthāya; tadvipākabhūmeratyantasamatikrāntatvāt|
yadavītarāgaḥ pṛthagjano vā vītarāgaḥ parasattvebhyo dadāti taddānamubhayeṣām arthāya|
yadāryo vītarāgaścaitye dadāti sthāpayitvā dṛṣṭadharmavedanīyam, taddānamubhayeṣāṃ nārthāya |
taddhi kevalaṃ gauravaṃ kṛtajñābhyāṃ dīyate|
sāmānyena dānaṃ mahābhogyaphalamuktam|
tadviśeṣaḥ punardātṛvastukṣetraviśeṣataḥ||114||
tatra tāvat—
dātā viśiṣṭaḥ śraddhādyaiḥ,
śraddhāśīlaśrutādiguṇayukto dātā viśiṣṭo bhavati|
tad dānadātṛviśeṣeṇa phaladānaṃ prati viśiṣyate|
sa ca tādṛśo dātā
satkṛtyādi dadāti,
satkṛtya svahastaṃ kāle prānupahatya dadāti|
ataḥ| satkārodārarucitā kālānācchedyalābhitā||115||
ato’sya dātustat tādṛśaṃ dānaṃ dattvā yathākramaṃ catvāro viśeṣā bhavanti--
1. satkāralābhī bhavati|
2. udārebhyo bhogebhyo ruciṃ labhate|
3. kāle bhogān labhate nātikrāntikālāt|
4. anācchedyāṃśca bhogān labhate|
nāsya bhogāḥ parairācchādyante, nāpyagnyādibhirvināśyante|
uktaṃ yathā-- dātā viśiṣyate, tadviśeṣācca dānaviśeṣaḥ||115 ||
atha vastu kathaṃ viśiṣyate?
587$$varṇādisampadā vastu,
‘viśiṣṭam’ iti vartate |
yadi yad dīyate tad varṇagandharasasparśānāmanyatamena api sampannaṃ bhavati |
evaṃ vastu viśiṣyate|
tādṛśaṃ vastu dattvā kiṃ bhavati? yathākramam
surūpatvaṃ yaśasvi vā|$$priyatā sukumārartusukhasparśāṅgatā tataḥ||116||
varṇasampannaṃ dattvā surūpo bhavati|
gandhasampannaṃ dattvā yaśasvī bhavati;
gandhavad yaśaso dikṣu vidhāraṇāt|
rasasampannaṃ dattvā priyo bhavati |
rasa iva syāduḥ|
sparśasampannaṃ dattvā sukumārāṅgaśca bhavati,
ṛtusukhasparśāni cāsyāṅgāni bhavanti, yathā strīratnasya ||116||
atha kṣetraṃ kathaṃ viśiṣyate?
gatiduḥkhopakāritvaguṇaiḥ kṣetraṃ viśiṣyate|
gativiśeṣāt tāvad viśiṣyate|
tathā hy uktaṃ bhagavatā—
“tiryagyonigatāya dānaṃ dattvā śataguṇo vipākaḥ pratikāṅkṣitavyaḥ |
duḥśīlāya manuṣyabhūtāya dānaṃ dattvā sahasraguṇaḥ” ( ) iti|
duḥkhaviśeṣād viśiṣyate|
tathā hy aupadhikeṣu puṇyakriyāvastuṣu, glāne dānam, glānopasthāpake dānam, śītalikādiṣu ca dānamuktvoktam—
‘ebhiḥ saptabhiḥ aupadhikaiḥ puṇyakriyāvastubhiḥ samanvāgatasya śrāddhasya kulaputrasya vā kuladuhiturvā na labhyaṃ puṇyānāṃ pramāṇamudgrahītum” ( ) iti|
upakāritvaviśeṣād yathā—mātāpitror anyeṣāṃ copakāriṇām; ṛkṣamṛgajātakādyudāharaṇāt|
guṇaviśeṣād yathā—“śīlavate dattvā śatasahasraguṇo vipākaḥ” ( ) ityevamādi|
588$$sarveṣāṃ tu dānānām—
agraṃ muktasya muktāya,
“yadvītarāgo vītarāgāya dattvā’tidānam, idaṃ śreṣṭhamāmiṣadāneṣu dānam” ( ) ityuktaṃ bhagavatā|
bodhisattvasya ca,
yadvā dānaṃ bodhisattve dadāti sarvasattvahitahetoḥ, tadamuktasyāpyamukte’bhyādānamagram |
tat sthāpayitvā yāni bhagavato’nyāny aṣṭau dānānyuktāni, teṣām—
aṣṭamam||117||
‘agram’ iti vartate |
katamānyaṣṭau?
1. āsādya dānam,
2. bhayadānam,
3. ‘adānme dānam.
4. dāsyati me dānam,
5. dattapūrvaṃ me dānaṃ pitṛbhiśca pitāmahaiśca’ iti dānaṃ dadāti,
6. svargārthaṃ dānam,
7. kīttyarthaṃ dānam,
8. cittālaṅkārārthaṃ dānam, cittapariṣkārārtham, yogasambhārārtham, uttamārthasya prāptaye dānaṃ dadāti|
tatrāsādya dānaṃ yat āsannebhya upagatebhyo dānaṃ dadāti iti paurāṇāḥ|
bhayadānaṃ yad vināśābhimukhaṃ dṛṣṭvā varaṃ dadāmīti dadāti|
śeṣaṃ sugamatvānna vibhaktam||117||
srota-āpattiphalapratipannakāya dānaṃ dattvā aprameyavipākaḥ,
tato’prameyataraḥ srota-āpannāyeti vistareṇoktaṃ sūtre |
api tu—$$mātṛpitṛglānadhārmakathikebhyo’ntyajanmane|$$bodhisattvāya cāmeyā anāryebhyo’pi dakṣiṇā||118||
ebhyaḥ pañcabhyaḥ pṛthagjanabhūtebhyo’pyaprameyā phalato dakṣiṇā bhavati|
tatrāntyajanmā bodhisattvaścaramabhavikaḥ|
dhārmakathikaścaturvidhe kṣetraviśeṣe katamasmin pakṣe nikṣeptavyaḥ? upakāripakṣe |
sa hi mahākalyāṇamitram avidyāndhāyāṃ prajāyāṃ prajñācakṣuṣo dātā,
samaviṣamasya prakāśayitā,
āsravasya dharmakāyasyābhinivartayitā,
samāsato buddhakṛtyasya kartā ||118||
589$$karmaṇāṃ tu gurulaghutvaṃ jñātukāmena samāsataḥ ṣaṭ kāraṇāni jñeyāni| tadyathā—
pṛṣṭhaṃ kṣetramadhiṣṭhānaṃ prayogaścetanāśayaḥ|$$eṣāṃ mṛdvadhimātratvāt karmamṛdvadhimātratā||119||
pṛṣṭhaṃ nāma yat kṛtasya punaranukriyā|
kṣetraṃ nāma yatra kārāpakārāḥ kriyante|
adhiṣṭhānaṃ karmapathaḥ |
prayogastadarthaṃ kāyavākkarma|
cetanā yayā karmapathaṃ niṣṭhāpayati|
āśayastadabhiprāyaḥ-- ‘evaṃ caivaṃ ca kuryām’, ‘evaṃ caivaṃ ca na kariṣyāmi’ iti|
kasyacit pṛṣṭhaparigraheṇaiva tatkarma guru sampadyate; vipākanaiyamyāvasthānāt|
kasyacit kṣetravaśenaiva |
tatraiva kṣetre punaradhiṣṭhānavaśāt guru sampadyate, nānyathā|
yathā-- mātāpitroḥ prāṇātipātāt, na tv evam adattādānādikāt|
evam anyad api yojyam|
yasya tu sarvāṇyadhimātrāṇi bhavanti, tasyātyarthamadhimātraṃ guru karma veditavyam |
yasya mṛdūni, tasyātyarthaṃ mṛdu veditavyam||119||
kṛtaṃ ca, upacitaṃ ca karmocyate|
kathaṃ karmopacitaṃ bhavati? pañcabhiḥ karaṇaiḥ|
sañcetanasamāptibhyāṃ niṣkaukṛtyavipakṣataḥ|$$parivārād vipākācca karmopacitamucyate||120 ||
kathaṃ sañcetanataḥ? sañcintya kṛtaṃ bhavati nābuddhipūrvam, na sahasā kṛtam|
kathaṃ samāptiḥ? kaścidekena duścaritenāpāyānyāti, kaścid yāvat tribhiḥ|
kaścidekena karmapathena, kaścid yāvad daśabhiḥ |
tatra yo yāvatā gacchati tasminnasamāpte kṛtaṃ
tat karma nopacitam, samāpte tūpacitam|
590$$kathaṃ niṣkaukṛtyavipakṣataḥ? nirvipratisāraṃ ca tat karma bhavati, niṣpratipakṣaṃ ca|
kathaṃ parivārataḥ? akuśalaṃ cākuśalaparivāraṃ ca bhavati|
kathaṃ vipākataḥ? vipākadāne niyataṃ bhavati|
evaṃ kuśalamapi yojyam|
ato’nyathā karma kṛtaṃ bhavati, nopacitam||120||
caitye sarāgasyātmārthaṃ dānamityuktam|
tatrāsatyupabhoktari kathaṃ puṇyaṃ bhavati?
dvividhaṃ hi puṇyam—
1. tyāgānvayam, tyāgādeva yadupapadyate;
2. paribhogānvayaṃ ca, deyadharmaparibhogād yadutpadyate|
caitye tyāgānvayaṃ puṇyam,
paribhogānvayaṃ puṇyaṃ nāsti |
kathaṃ tatrāpratigṛhṇati kasmiṃścit puṇyam?
kiṃ punaḥ kāraṇaṃ sati pratigrahītari bhavitavyam, nāsatīti?
kasyacidapyanugrahābhāvāt?
idamakāraṇam|
yadi hi puṇyaṃ parānugrahādeva syāt, maitryādyapramāṇasamyagdṛṣṭibhāvanāyāṃ na syāt|
tasmādeṣṭavyaṃ caitye’pi puṇyam|
maitryādivadagṛhṇati|
yathā maitryādiṣvantareṇāpi pratigrāhakaṃ parānugrahaṃ vā puṇyaṃ bhavati svacittaprabhavam,
tathā hyatīte’pi guṇavati tadbhaktikṛtaṃ svacittāt puṇyaṃ bhavati|
591$$dānamānakriyā tarhi vyarthā prāpnoti? na;
tatkarmasamuttāpikāyā bhakteḥ prakṛṣṭataratvāt|
yathā hi śatruvadhābhiprāyasya tatsamutthitaṃ kāyavākkarma śatrusaṃjñayā tasmin mṛte’pi kurvato bahutaramapuṇyaṃ jāyate nābhiprāyamātreṇa;
tathā hyatīte’pi śāstari tadbhaktisamutthāṃ dānamānakriyāṃ kurvato bahutaraṃ puṇyaṃ jāyate, na bhaktimātreṇa|
yadi svakṣetre dānakriyābījamiṣṭaphalaṃ bhavati, kukṣetre tarhyaniṣṭaphalaṃ bhaviṣyati?
kukṣetre’pīṣṭaphalatā phalabījāviparyayāt||121||
kukṣetre’pi hi phalasya bījādaviparyayo dṛṣṭaḥ--
mṛdvīkābījānmṛdvīkāphalamevotpadyate madhuram, nimbabījānnimbameva tiktam|
evaṃ kukṣetre’pi parahitādhyāśayapravṛttasya dānabījasyeṣṭam eva phalaṃ nirvartate, nāniṣṭam|
kṣetradoṣāt tu tadbījamalpaphalaṃ vā bhavati, aphalaṃ vā||121||
gataṃ dānamayapuṇyakriyāvastu saprasaṅgam||
śīlamayaṃ vaktavyam? taducyate—
dauḥśīlyamaśubhaṃ rūpaṃ śīlaṃ tadviratiḥ,
akuśalṃ hi rūpaṃ dauḥśīlyamucyate |
tasmād viratiḥ śīlam|
sā punarviratiḥ-- dvidhā|
yayā ca viramyate vijñaptyā, yacca tadviramaṇam avijñaptiḥ|
592$$na ca kevalaṃ dauḥśīlyād viratiḥ śīlam, kiṃ tarhi?
pratikṣiptācca buddhena,
yad api na prakṛtyā dauḥśīlyam,
bhagavatā ca buddhena pratikṣiptamakālabhojanādikam,
tasmādapi dvidhā viratiḥ śīlam|
samāttaśikṣasya tu tadadhyācārād dauśīlyaṃ jāyate||
uktaṃ samāsena śīlaṃ||
viśuddhaṃ tu caturguṇam||122||
tattu śīlaṃ caturguṇaṃ bhavati|
viparyayādaviśuddham||122||
atha kathaṃ caturguṇam? ityāha—
dauḥśīlyataddhetvahataṃ tadvipakṣasamāśritam|
dauḥśīlyena tāvadanupahataṃ bhavati yathoktena dauḥśīlyena|
hetunāpy anupahataṃ bhavati|
lobhādibhiḥ kleśopakleśaiḥ dauḥśīlyavipakṣāśritaṃ ca bhavati|
smṛtyupasthānasanniśritatvāt samāśritaṃ ca bhavati|
nopapattiviśeṣāśritam; nirvāṇapariṇāmitatvāt|
pañcabhiḥ kāraṇaiḥ ityapare |
1. maulaiḥ karmapathairviśuddhaṃ bhavati,
2. sāmantakairviśuddham,
3. vitarkairanupahatam,
4. smṛtyānuparigṛhītam,
5. nirvāṇapariṇāmitaṃ ceti|
caturvidhaṃ śīlamityapare|
1. bhayaśīlam-- yadājīvikāślokadaṇḍadurgatibhayāt pālyate|
2. āśāstiśīlam-- yadbhavabhogasatkāratṛṣṇākṛtam|
3. bodhyaṅgānulomaṃ śīlam-- yanmokṣārthaṃ samyagdṛṣṭikānām|
4. pariśuddhaṃ śīlam—anāsravaśīlam; nirmalatvād iti||
gataṃ śīlam||
593$$samāhitaṃ tu kuśalaṃ bhāvanā,
kim idaṃ samāhitaṃ nāma? samādhisvabhāvaṃ sahabhū yat|
kimarthametat bhāvanetyucyate?
cittavāsanāt||123||
taddhi samāhitaṃ kuśalamatyarthaṃ cittaṃ vāsayati; guṇaistanmayīkaraṇāt santateḥ |
puṣpaistilavāsanāvat|
dānaṃ tāvanmahābhogatāyai saṃvartata ityuktam||123||
atha śīlaṃ bhāvanā ca?
svargāya śīlaṃ prādhānyād visaṃyogāya bhāvanā|
dānamapi svargāya śīlaṃ prādhānyāt|
śīlam api visaṃyogāya|
bhāvanā tu prādhānyāt|
sūtra uktam—“catvāraḥ pudgalā brāhmaṃ puṇyaṃ prasavanti” ( ) iti|
missing
594$$katamat tad brāhmapuṇyam?
yattallakṣaṇavipākasya karmaṇaḥ parimāṇajñāpanāyoktamiti vaibhāṣikāḥ|
pūrvācāryāstu vyācakṣate—
caturṇāṃ brāhmapuṇyatvaṃ kalpaṃ svargeṣu modanāt||124||
yāvatā puṇyena kalpaṃ svargeṣu modate, idaṃ brāhmaṃ puṇyam;
brahmapurohitānāṃ kalpāyuṣkatvāt|
nikāyāntare gāthāṃ paṭhanti—
“brāhmaṃ puṇyaṃ prasavati kalpaṃ svargeṣu modate” ( ) iti||124||
āmiṣadānamuktam||
dharmadānaṃ vaktavyam|
tadidamucyate—$$dharmadānaṃ yathābhūtaṃ sūtrādyakliṣṭadeśanā|
sūtrādīnāṃ yathābhūtamakliṣṭadeśanā dharmadānam|
ato mahatīṃ ta ātmanaḥ puṇyajyāniṃ kurvanti,
ye viparītadharmaṃ deśayanti|
kliṣṭacittā vā lābhasatkārayaśāṃsi vāñchantaḥ|
uktaṃ puṇyakriyāvastubhedena trividhaṃ trividhaṃ kuśalam||
punaḥ-- $$puṇyanirvāṇanirvedhabhāgīyaṃ kuśalaṃ tridhā||125||
puṇyabhāgīyaṃ yadiṣṭavipākaṃ mokṣabhāgīyam,
yasminnutpanne niyataṃ parinirvāṇadharmā bhavati|
595$$yasya saṃsārādīnavanairātmyanirvāṇaguṇadyotikāṃ kathāṃ śrutvā romaharṣāśrupātau bhavataḥ,
tasyāsti mokṣabhāgīyaṃ kuśalamūlamityavaseyam|
prāvṛṣīvāṅkuraprarohāt khalavileṣu bījāstitvam|
nirvedhabhāgīyamūṣmādi catuvirdhaṃ paścād vyākhyāsyāmaḥ||125||
yadidaṃ loka ucyate lipimudrāgaṇanā kāvyaṃ saṃkhyeti,
ka eṣāṃ svabhāvaḥ?
prayogapravartitaṃ karma sasamutthāpakaṃ tridhā|$$lipimudre sagaṇanaṃ kāvyaṃ saṃkhyā yathākramam||126||
yogapravartitamiti upāyaviśeṣapravartitam|
tridhā karmeti kāyavāṅmanaskarma|
tatra lipimudre tāvad yogapravartitaṃ kāyakarma sasamutthānam|
gaṇanā kāvayaṃ ca vākkarma |
ityetāni pañcaskandhasvabhāvāni|
saṃkhyā manaskarma, yanmanasā saṅkalanaṃ dharmāṇām||126||
dharmāṇām idānīṃ kecit paryāyā ucyante—
sāvadyā nivṛtā hīnāḥ kliṣṭā dharmāḥ,
kliṣṭānāṃ dharmāṇāṃ sāvadyā nivṛtā hīnā iti paryāyāḥ|
596$$śubhāmalāḥ|$$praṇītāḥ,
kuśalānāsravāṇāṃ praṇītā iti paryāyaḥ|
hīnapraṇītebhyo’nye madhyā iti siddhaṃ bhavati|
saṃskṛtaśubhāḥ sevyāḥ,
kuśalasaṃskṛtānāṃ sevitavyā iti paryāyaḥ|
śeṣā asevitavyā iti siddhaṃ bhavati|
kasmādasaṃskṛtaṃ na sevyam? anabhyasanīyatvād, aphalatvācca |
phalārthaṃ hi sevā bhavati||
sottarā anye sarvedharmāḥ|
mokṣastvanuttaraḥ||127||
nahi nirvāṇād viśiṣṭataramasti |
tacca sarvebhyo viśiṣṭam; kuśalanityatvāt||127||
abhidharmakośabhāṣye karmanirdeśo nāma caturthaṃ kośasthānamiti||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$597$$* oṃ namo buddhāya *$$pañcamaṃ kośasthānam $$(anuśayanirdeśaḥ)
“karmajaṃ lokavaicitryam” (abhi- 4. 1.) ity uktam|
tāni ca karmāṇy anuśayavaśādupacayaṃ gacchanti,
antareṇa ca anuśayān bhavābhinirvarttane na samarthāni bhavanti |
ato veditavyāḥ--
mūlaṃ bhavasyānuśayāḥ,
kleśo hi pravartamāno daśa kṛtyāni karoti—
mūlaṃ dṛdhīkaroti, santatim avasthāpayati,
kṣetram āpādayati, niḥṣyandaṃ nirvartayati,
karmabhavam abhinirharati, svasambhāraṃ parigṛhṇāti,
598$$ālambane sammohayati, vijñānasroto namayati,
kuśalapakṣādvyutkrāmyati, bandhanārthaṃ ca spharati dhātvanitakramaṇayogena iti|
kati ca ime’nuśayāḥ?
ṣaḍ,
samāsena ṣaṭ |
katame?
rāgaḥ pratighastathā| mano’vidyā ca dṛṣṭiśca vicikitsā ca,
tathāgrahaṇaṃ rāgavaśena anyeṣām apy ālambanānuśāyitajñāpanārtham|
etac ca paścāt pravedayiṣyāmaḥ|
te punaḥ||1||
missing
ṣaḍrāgabhedā saptoktāḥ,
599$$ta ete ṣaḍanuśayāḥ sūtre rāgasya dvidhā bhedaṃ kṛtvā sapta uktāḥ--
kāmarāgānuśayaḥ, pratighānuśayaḥ, bhavarāgānuśayaḥ, mānānuśayaḥ, dṛṣṭyanuśayaḥ, vicikitsānuśaya iti|
katham idaṃ jñātavyam—
kāmarāga eva anuśayaḥ kāmarāgānuśayaḥ,
ahosvit kāmarāgasya anuśayaḥ kāmarāgānuśayaḥ?
kiṃ ca ataḥ? kāmarāga eva anuśayaś cet sūtravirodhaḥ--
“iha ekatyo na kāmarāgaparyavasthitena cetasā bahulaṃ viharati|
utpannasya kāmarāgaparyavasthānasya uttaraniḥsaraṇaṃ yathābhūtaṃ prajānāti |
tasya tatkāmarāgaparyavasthānaṃ sthāmaśaḥ samyaktvasusamavahataṃ sānuśayaṃ prahīyate” iti|
kāmarāgasya anuśayaś ced viprayuktānuśayaprasaṅgād abhidharmavirodhaḥ--
“kāmarāgānuśayas tribhir indriyaiḥ samprayuktaḥ” iti?
kāmarāga eva anuśaya iti vaibhāṣikāḥ |
evaṃ yāvad vicikitsā eva anuśaya iti|
nanu ca uktam—evaṃ sūtravirodha iti? na asti virodhaḥ|
sānuśayaṃ sānubandham ity arthāt|
aupacāriko vā sūtre’nuśayanuśabdaḥ prāptau |
tad yathā-- duḥkho’gnir iti|
lākṣaṇikas tv abhidharme kleśa eva anuśayaśabdaḥ|
tasmāt samprayuktā eva anuśayāḥ|
katham idaṃ gamyate?
anuśayānāṃ “cittakleśakaratvād āvaraṇatvāc chubhair viruddhatvāt”|
yasmād anuśayaiḥ kliṣṭaṃ cittaṃ bhavaty apūrvaṃ kuśalaṃ na utpadyate, utpannāc ca parihīyate,
600$$tasmān na viprayuktāḥ |
atha viprayuktair apy evaṃ syāt, kuśalaṃ na kadā cid apy upalabhyeta;
teṣāṃ nityaṃ sannihitatvāt|
upalabhyate ca, ataḥ
“kuśalasya ca upalambhād aviprayuktā iha anuśayāḥ”||( )iti|
tad idam ajñāpakam;
yasmād yo hi viprayuktam anuśayam icchati sa etat sarvam anuśayakṛtaṃ na icchati, kleśakṛtam eva icchati|
evaṃ tu sādhu yathā sautrāntikānām|
kathaṃ ca sautrāntikānām?
kāmarāgasya anuśayaḥ kāmarāgānuśaya iti|
na ca anuśayaḥ samprayukto na viprayuktaḥ; tasyādravyāntaratvāt|
prasupto hi kleśo’nuśaya ucyate, prabuddhaḥ paryavasthānam|
kā ca tasya prasuptiḥ? asammukhībhūtasya bījabhāvānubandhaḥ|
kaḥ prabodhaḥ? sammukhībhāvaḥ|
ko’yaṃ bījabhāvo nāma? ātmabhāvasya kleśajā kleśotpādanaśaktiḥ|
yathā anubhavajñānajā smṛtyutpādanaśaktiḥ,
yathā cāṅkurādīnāṃ śāliphalajā śāliphalotpādanaśaktir iti|
yas tu kleśānāṃ bījārtham arthāntaraṃ viprayuktam anuśayaṃ kalpayati
tena smṛtibījam apy arthāntaraṃ kalpayitavyaṃ jāyate|
missing
601$$yat tarhi sūtre kleśa eva anuśaya uktaḥ ṣaṭṣaṭke—
“so’sya pudgalasya bhavati sukhāyāṃ vedanāyāṃ rāgānuśayaḥ” iti|
bhavati iti vacanān na asau tadā eva anuśayaḥ|
kadā tarhi bhavati? yadā prasupto bhavati |
hetau vā tadupacāra eṣa draṣṭavyaḥ||
tiṣṭhatu prasaṅgaḥ|
śāstraṃ pravarttatām|
ya eṣa sūtre rāgasya bhedaḥ kṛtaḥ--
‘kāmarāgo bhavarāgaḥ’ iti, ko’yaṃ bhavarāgaḥ?
bhavarāgo dvidhātujaḥ|
rūpārūpyadhātujo rāgo bhavarāgaḥ kṛtaḥ |
kiṃ kāraṇamevaṃ kṛtaḥ?
antarmukhatvāttanmokṣasaṃjñāvyāvṛttaye kṛtaḥ||2||
samāpattirāgo hi teṣāṃ prāyeṇa |
sa cāntarmukhapravṛttaḥ, tasmād bhavarāgaḥ uktas
tayoḥ kila dhātvor mokṣasaṃjñāvicchandanārtham ekeṣām iti|
ātmabhāva eva tu bhavaḥ |
te ca sattvāḥ samāpattiṃ sāśrayām āsvādayanta ātmabhāvam eva āsvādayanti; kāmavītarāgatvāt|
ataḥ sa rāgo bhavarāga ity uktaḥ||2||
punar ete ṣaḍanuśayā abhidharme daśa kriyante| kathaṃ kṛtvā?
602$$dṛṣṭayaḥ pañca satkāyamithyāntagrāhadṛṣṭayaḥ| dṛṣṭiśīlavrataparāmarśāv iti punar daśa||3||
ṣaṇṇām anuśayānāṃ dṛṣṭiṃ pañcadhā kṛtvā daśa bhavanti |
pañca dṛṣṭisvabhāvāḥ--
satkāyadṛṣṭiḥ, antagrāhadṛṣṭiḥ, mithyādṛṣṭiḥ, dṛṣṭiparāmarśaḥ, śīlavrataparāmarśaś ca|
yathā dṛṣṭisvabhāvāḥ--
rāgaḥ, pratighaḥ, mānaḥ, avidyā, vicikitsā||3||
ete punar ete daśānuśayā abhidharme’ṣṭānavatiḥ kriyante—
kāmāvacarāḥ ṣaṭtriṃśad, rūpāvacarā ekatriṃśat, ārūpyāvacarā ekatriṃśat|
kathaṃ kṛtvā? samāsato hy ete’nuśayās traidhātukā darśanaprahātavyā bhāvanāprahātavyāś ca|
tatra tāvat kāmāvacarā darśanaprahātavyā dvātriṃśat|
katame te? ity āha—
daśaite saptasaptāṣṭau tridvidṛṣṭivivarjitāḥ|$$yathākramaṃ prahīyante kāme duḥkhādidarśanaiḥ||4||
ya ete daśānuśayā uktā ete kāmadhātau daśāpi duḥkhadarśanaheyāḥ santi|
ebhya eva sapta samudayadarśanaheyāḥ |
sapta nirodhadarśanaheyāḥ,
satkāyadṛṣṭimantagrāhadṛṣṭiṃ śīlavrataparāmarśaṃ ca varjayitvā|
aṣṭau mārgadarśanaheyāḥ, satkāyadṛṣṭimantagrāhadṛṣṭiṃ ca varjayitvā|
missing
ity ete kāmāvacarā dvātriṃśadanuśayā darśanaprahātavyāḥ;
satyānāṃ darśanamātreṇa prahāṇāt||4||
catvāro bhāvanāheyāḥ,
tad yathā-- rāgaḥ, pratighaḥ, mānaḥ, avidyā ca |
dṛṣṭasatyasya paścāt mārgābhyāsena prahāṇāt |
tad evaṃ satkāyadṛṣṭir ekaprakārā bhavati duḥkhadarśanaheyā|
evam antagrāhadṛṣṭiḥ|
mithyādṛṣṭiś catuṣprakārā bhavati catuḥsatyadarśanaheyā|
evaṃ dṛṣṭiparāmarśo vicikitsā ca|
603$$śīlavrataparāmarśo dviprakāraḥ duḥkhamārgadarśanaheyaḥ|
rāgapratighamānāvidyāḥ pañcaprakārāścatuḥsatyadarśanaheyāḥ, bhāvanāheyāś ca|
kīdṛṣṭaśā ete duḥkhadarśanaheyāḥ? kīdṛśā yāvad bhāvanāheyāḥ?
ye yaddarśanaheyālambanāste taddarśanaheyāḥ |
avaśiṣṭā bhāvanāheyāḥ|
604$$tā eva dvādaśa dṛṣṭayo bhavanti,
catasro vicikitsā, pañca rāgāḥ, pañca pratidhāḥ, pañca mānāḥ, pañcāvidyāḥ--
ity ete kāmāvacarāḥ ṣaṭtriṃśadanuśayā bhavanti|
ta evāpratighāḥ punaḥ| rūpadhātau,
pañcaprakāraṃ pratighamapahāya ta eva rūpāvacarā ekatriṃśadanuśayā bhavanti|
yathā rūpadhātau
tathārūpye,
ekatriṃśadanuśayā bhavanti|
ity aṣṭānavatirmatāḥ||5||
ta evam ete ṣaḍanuśayā ākāraprakāradhātubhedairaṣṭānavatirmatā ābhidhāmikāṇām||5||
ya ime darśanaprahātavyānuśayā uktāḥ kim ete niyataṃ darśanena eva prahīyante? na ity āha |
kiṃ tarhi?
bhavāgrajāḥ kṣāntivadhyā dṛggheyā eva,
ye bhavāgrabhūmijā anvayajñānakṣāntiheyā anuśayāste darśanaheyā eva, na bhāvanāheyāḥ|
śeṣajāḥ| dṛgbhāvanābhyām,
‘kṣāntivadhyāḥ’ iti varttate|
śeṣāsu bhūmiṣu yathāyogaṃ dharmānvayajñānakṣāntiheyā anuśayā
āryāṇāṃ darśanaheyāḥ, pṛthagjannānāṃ bhāvanāheyāḥ|
605$$akṣāntivadhyā bhāvanayaiva tu ||6||
sarvāsu bhūmiṣu ye’nuśayā jñānavadhyāste ubhayeṣāṃ nityaṃ bhāvanāheyāḥ |
na eva hi bāhyakānāṃ darśanaprahātavyāḥ prahīyanta ity apare|
tathā hi-- mahākarmavibhāgasūtre pūrvāntakalpakānāṃ ca śāśvatavādinām ekatyaśāśvatikānām ahetusamutpattikānāṃ ca vītarāgāṇāṃ ca kāmadhātvālambanānāṃ dṛṣṭīnāṃ samudācāra uktaḥ|
607$$na ca rūpāvacarāṇāṃ kleśānāṃ kāmadhātur ālambanam; vītarāgatvāt|
tasmāt kāmapratisaṃyuktā eva tā aprahīṇā iti|
dṛṣṭyutpādasamakālaṃ te parihīṇā devadatta iva iti vaibhāṣikāḥ||6||
dṛṣṭayaḥ pañca nāmato nirdiṣṭāḥ, na tu svabhāvataḥ, tat kastāsāṃ svabhāvaḥ?
ātmātmīyadhruvocchedanāstihīnāgradṛṣṭayaḥ|
ahetvamārge taddṛṣṭiretāstāḥ pañca dṛṣṭayaḥ||7||
1.ātmadṛṣṭir ātmīyadṛṣṭir vā satkāyadṛṣṭiḥ|
sīdatīti sat |
cayaḥ kāyaḥ saṅghātaḥ, skandha ityarthaḥ|
saccāyaṃ kāyaśceti satkāyaḥ= pañcopādānaskandhāḥ|
nityasaṃjñā piṇḍasaṃjñā ca tyājayitum evaṃ dyotitāḥ|
etat pūrvako hi teṣv ātmagrahaḥ|
missing
satkāye dṛṣṭiḥ satkāyadṛṣṭiḥ|
sarvaiva sāsravālambanā dṛṣṭiḥ satkāye|
ātmātmīyadṛṣṭir eva tu satkāyadṛṣṭir uktā|
yathā gamyeta satkāyadṛṣṭir iyaṃ na ātmani na ātmīye veti |
yathā uktam—“ye ke cid bhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti sarve ta imān eva pañcopādānaskandhān” ( ) iti|
2. tasya eva ātmābhimatasya vastuno dhruvadṛṣṭir ucchedadṛṣṭir vā antagrāhadṛṣṭiḥ;
śāśvatocchedāntagrahaṇāt|
3. sati duḥkhādisatye na asti iti dṛṣṭir mithyādṛṣṭiḥ|
sarvaiva hi viparītasvabhāvapravṛttā dṛṣṭir mithyādṛṣṭiḥ ekaiva tu uktā; atiśayavattvāt
durgandhakṣatavat|
eṣā hyapavādikā,
608$$anyāstu samāropikāḥ|
4. hīne agradṛṣṭir dṛṣṭiparāmarśaḥ|
kiṃ hīnam? sarvaṃ sāsravam; āryaiḥ prahīṇatvāt|
tasyāgrato grahaṇaṃ dṛṣṭiparāmarśaḥ |
‘dṛṣṭyādiparāmarśaḥ’ iti vaktavye ādiśabdalopaḥ kṛtaḥ|
5. ahetau hetudṛṣṭir amārge ca mārgadṛṣṭiḥ śīlavrataparāmarśaḥ |
tad yathā-- maheśvaro na hetur lokānām, taṃ ca hetuṃ paśyati prajāpatimanyaṃ vā |
agnijalapraveśādayaśca na hetuḥ svargasya, tāṃśca hetuṃ paśyati|
śīlavratamātrakaṃ sāṃkhyayogajñānādayaś ca na mārgo mokṣasya, tāṃśca mārgaṃ paśyati|
atra api kilādiśabdalopaḥ kṛta ityetāstāḥ pañca dṛṣṭayo veditavyāḥ|
satyakāraṇe kāraṇadṛṣṭiḥ śīlavrataparāmarśaḥ||7||
kasmād ayaṃ na samudayadarśanaprahātavyaḥ |
yo hi kaścid īśvaraṃ prajāpatim anyaṃ vā kāraṇaṃ paśyati sa tinnityam evaṃ cātmānaṃ kartāram abhiniviśya |
tadyasmāt saḥ--
īśvarādiṣu nityātmaviparyāsāt pravartate|$$kāraṇābhiniveśo’to duḥkhadṛggheya eva saḥ||8||
duḥkhadarśanād eva hi teṣu tau nityātmagrāhau prahīyete|
tasmāt tatkṛto’pi kāraṇābhiniveśastata eva prahīyate|
yas tarhi jalāgnipraveśādibhiḥ svargopapattiṃ paśyati śīlavratena vā śuddhim,
so’pi duḥkhadarśanaprahātavya eva|
eṣa hi śāstrapāṭhaḥ--
“ye caivandṛṣṭaya evaṃvādino yadayaṃ puruṣapudgalo gośīlaṃ samādāya vartate mṛgaśīlaṃ kukkuraśīlam, sa tena śudhyati mucyate,
609$$sukhaduḥkhaṃ vyatikrāmati, sukhaduḥkhavyatikramaṃ cānuprāpnoti|
akāraṇaṃ kāraṇataḥ pratyeti śīlavrataparāmarśo duḥkhadarśanaprahātavyaḥ” ( ) iti vistaraḥ|
kiṃ punaḥ kāraṇam asau duḥkhadarśanaprahātavyaḥ?
duḥkhe vipratipannatvādatiprasaṅgaḥ;
sarveṣāṃ sāsravālambanānāṃ duḥkhe vipratipannatvāt|
kīdṛśo vā’nyaḥ śīlavrataparāmarśo mārgadarśanaprahātavyaḥ?
yo mārgadarśanaprahātavyālambanaḥ|
so’pi hi nāma duḥkhe vipratipannaḥ|
yasya ca mārgālambanā mithyādṛṣṭirvicikitsā vā’sti, sa nāsti mokṣamārga iti paśyan vicikitsan vā kathaṃ tayā śuddhiṃ pratyeṣyati!
athānyaṃ mokṣamārgaṃ parāmṛśya eṣa mokṣamārgo nāstītyāha,
so’pi tenaivānyena śuddhiṃ pratyeti, na tayā mithyādṛṣṭyeti |
tasya apy asau mārgadarśanaprahātavyālambano na sidhyati|
yaścāpi samudayanirodhadarśanaprahātavyālambanayā mithyādṛṣṭyā śuddhiṃ pratyeti sa kasmān na taddarśanaheyaḥ !
tasmāt parīkṣya eṣo’rthaḥ||8||
610$$yad uktam—“nityātmaviparyāsāt” iti|
kim etāv eva dvau viparyāsau?
611$$catvāro viparyāsāḥ--
anitye nityam iti, duḥkhe sukham iti, aśucau śucīti, anātmanyātmeti|
atha etad viparyāsacatuṣkaṃ kiṃ svabhāvam?
dṛṣṭitrayād viparyāsacatuṣkam,
612$$antagrāhadṛṣṭeḥ śāśvatadṛṣṭir nityaviparyāsaḥ |
dṛṣṭiparāmarśāt sukhaśuciviparyāsau |
satkāyadṛṣṭer ātmaviparyāsaḥ|
sakalety apare|
katham ātmīyadṛṣṭir viparyāsaḥ|
kathaṃ ca na bhavitavyam? viparyāsasūtrād |
ātmānam eva tatra vāsinaṃ paśyann ātmīyaṃ paśyati ity ātmadṛṣṭir eva asau dvimukhī atha aham ity etasmāt mama iti dṛṣṭyantaraṃ syāt|
mayā mahyam ity etad api syāt|
kasmād anye kleśā na viparyāsāḥ?
yasmāt tribhiḥ kāraṇair viparyāsānāṃ vyavasthāpanam|
katamais tribhiḥ?
viparītataḥ|$$nitīraṇāt samāropāt,
ekāntaviparyastatvād ālambane nitīrakatvāt, samāropaṇāc ca|
ucchedadṛṣṭir mithyādṛṣṭiś ca na samāropike; abhāvamukhapravṛttatvāt|
śīlavrataparāmarśo na ekāntaviparyastaḥ; tanmātraśuddhyālambanatvāt|
anye kleṣā na santīrakāḥ, ato na viparyāsāḥ|
613$$yat tarhi sūtre uktam—“anitye nityam iti saṃjñāviparyāsaḥ, cittaviparyāso dṛṣṭiviparyāsaḥ” ( ) iti?
dṛṣṭir eva atra viparyāsaḥ|
saṃjñācitte tu tadvaśāt||9||
dṛṣṭiviparyāsavaśād eva tatsamprayukte saṃjñācitte viparyāsāv uktau|
vedanādayo’pi kasmān na uktāḥ? lokaprasiddhyā|
loke hi viparyastasaṃjño viparyastacitta iti prasiddham, na punar viparyastavedana iti|
ta ete viparyāsāḥ sarve’pi srota-āpannasya prahīṇā bhavanti;
darśanapraheyatvād dṛṣṭīnāṃ sasamprayogāṇām|
dvādaśa viparyāsāḥ--
anitye nityam iti saṃjñādṛṣṭicittaviparyāsāstrayaḥ, evaṃ yāvad anātmanyātmeti|
tatra aṣṭau darśanaprahātavyāḥ, catvāro bhāvanāprahātavyāḥ|
duḥkhe ca saṃjñācittaviparyāsāvaśucau ca iti nikāyāntarīyāḥ|
itarathā hi katham antareṇa sukhaśucisaṃjñām avītarāgasya āryasya kāmarāgaḥ sambhaved iti|
tad etan na icchanti vaibhāṣikāḥ|
yadi hi sukhaśucisaṃjñācittasamudācārādāryasya tadviparyāsāvīkṣyete,
sattvasaṃjñācittasamudācārāt tadviparyāsāv api kiṃ neṣyete!
na hi striyām ātmani ca vinā sattvasaṃjñayā kāmarāgo yukta iti|
sūtre’pi ca uktam—
“yataś ca śrutavānāryaśrāvaka idaṃ duḥkham āryasatyam iti yathābhūtaṃ prajānāti |
yāvat tasya tasmin samaye yo’nitye nityam iti saṃjñāviparyāsaḥ cittaviparyāso dṛṣṭiviparyāsaḥ sa prahīyate” iti ( ) vistaraḥ|
614$$tasmād dṛṣṭisamutthe eva saṃjñācitte viparyāsau, na anye;
tatkālabhrāntimātratvādalātacakracitrakṣayabhrāntivat|
yat tarhi sthavirānandenāryavāgīśamadhikṛtya uktam—
“viparyāsena saṃjñānāṃ cittaṃ te paridahyate|
nimittaṃ varjyatāṃ tasmāc chubhaṃ ragopasaṃhitam”||
tasmāt sarva eva aṣṭau saṃjñācittaviparyāsāḥ śaikṣasyāprahīṇā ity apare|
te’pi ca āryasatyānāṃ yathābhūtajñānāt prahīyante|
na vinā tena ity upāyasamākhyānān na asti sūtravirodhaḥ||9||
atha kiṃ dṛṣṭyanuśayasya eva bhedaḥ, na anyasya? mānasya apy asti |
katham? ity āha—
615$$sapta mānāḥ,
mānaḥ, atimānaḥ, mānātimānaḥ, asmimānaḥ, abhimānaḥ, ūnamānaḥ, mithyāmānaś ca |
abhedena cittasya unnatir māna uktaḥ|
sa pravṛttibhedāt saptadhā bhavati--
1. hīnād viśiṣṭaḥ samena vā samo’smi iti manyamānasya unnatir mānaḥ|
2. samād viśiṣṭo’smi ity atimānaḥ|
3. viśiṣṭād viśiṣṭo’smi iti mānātimānaḥ|
4. pañcopādānaskadhānātmata ātmīyato vā manyamānasya asmimānaḥ|
5. aprāpte viśeṣādhigame prāpto mayā ity abhimānaḥ|
6. bahvantaraviśiṣṭād alpāntarahīno’smi ity ūnamānaḥ|
7. aguṇavato guṇavān asmi iti mithyāmānaḥ|
yat tarhi śāstre nava mānavidhā uktāḥ--
“śreyān asmi iti mānavidhā, sadṛśo’smi iti mānavidhā, hīno’smi iti mānavidhā,
asti me śreyān, asti me sadṛśaḥ, asti me hīnaḥ,
na asti me śreyān, na asti me sadṛśaḥ, na asti me hīnaḥ” iti?
ebhya eva mānebhya etāḥ
navavidhās tribhyaḥ,
katamebhyas tribhyaḥ? mānātimānonamānebhyaḥ |
tatra prathamaṃ trayam-- dṛṣṭisanniśritās trayo mānāḥ atimānamānonamānāḥ|
dvitīyaṃ trayam-- ūnamānamānātimānāḥ|
tṛtīyam-- mānātimānonamānāḥ|
yutkas tāvad bahvantaraviśiṣṭād alpāntarahīno’smi ity ūnamānaḥ; unnatisthānatvāt|
616$$‘na asti me hīnaḥ’ ity atra kim unnatisthānam?
asti sadṛśo yo’bhiprete vare sattvarāśau nihīnam apy ātmānaṃ bahu manyate|
api ca asty eva jñānaprasthānavihito vidhiḥ|
prākaraṇaṃ tu nirdeśaṃ parigṛhya śreyān asmi ity ekeṣu māno’pi syāt, atimāno’pi, mānātimāno’pi;
hīnasamaviśiṣṭāpekṣyā|
atha ete sapta mānāḥ kim prahātavyāḥ? ity āha—
dṛgbhāvanākṣayāḥ|
dṛgbhāvanābhyām eṣāṃ kṣayaḥ|
etad uktaṃ bhavati-- sarve darśanabhāvanāprahātavyā iti yad bhāvanāheyam aprahīṇaṃ kim avaśyaṃ tad āryāṇāṃ samudācarati? na avaśyam, tadyathā—
vadhādiparyavasthānaṃ heyaṃ bhāvanayā,
yena kleśaparyavasthānena sañcintya prāṇivadhaṃ kuryād yāvan mṛṣāvādam,
tad bhāvanāheyam; bhāvanāheyadharmālambanatvāt|
tathā||10|| vibhavecchā;
vibhavatṛṣṇā’pi bhāvanāheyā|
vibhavo nāma ka eṣa karmaḥ? traidhātukī anityā|
tatra prārthanā vibhavatṛṣṇā|
tathāśabdena bhavatṛṣṇāyāḥ pradeṣo gṛhyate|
“aho batāhamairāvaṇo nāgarājaḥ syām” ity evam ādi|
617
mānavidhā api bhāvanāprahātavyāḥ santi ity uktam asmimānaś ca|
na ca āryasya sambhavanti vidhādayaḥ|$$na asmitā,
ādigrahaṇena yāvad bhavatṛṣṇāyā grahaṇam|
kiṃ kāraṇamaprahīṇā apy ete na sambhavanti?
dṛṣṭipuṣṭatvāt,
satkāyadṛṣṭipuṣṭā hi mānavidhā asmimānaś ca, ato bhagnapṛṣṭhatvāt na utthātuṃ punar utsahante|
vadhādiparyavasthānaṃ mithyādṛṣṭipuṣṭatvāt|
vibhavatṛṣṇā ucchedadṛṣṭipuṣṭatvāt|
bhavatṛṣṇāyāḥ pradeśaḥ śāśvatadṛṣṭipuṣṭatvāt|
kaukṛtyaṃ na api cāśubham||11||
akuśalaṃ ca api kaukṛtyaṃ bhāvanāprahātavyam|
na ca āryasya tat sambhavati; vicikitsāsamutthitatvāt||10-11||
atha eṣām aṣṭānavateram anuśayānāṃ kati sarvatragāḥ? katy asarvatragāḥ?
sarvatragā duḥkhahetudṛggheyā dṛṣṭayastathā|
vimatiḥ saha tābhiś ca yā’vidyā’’veṇikī ca yā||12||
618$$duḥkhasamudayadarśanaprahātavyā dṛṣṭayo vicikitsā ca,
tābhiś ca samprayuktā avidyā āveṇikī ca duḥkhasamudayaprahātavye cāvidyā|
iti ime ekādaśānuśayāḥ sabhāgadhātusarvatragāḥ--
sapta dṛṣṭayaḥ, dve vicikitse, dve avidye; sakalasvadhātvālambanatvāt|
kim ebhir yugapadālambate, āhosvit krameṇa? yadi krameṇa, anyeṣām api prasaṅgaḥ? atha yugapat, kaḥ sakalena kāmadhātunā śuddhiṃ pratyetyakāraṇaṃ vā kāraṇataḥ?
na ucyate sakalaṃ svadhātuṃ yugapadālambanta iti,
api tu pañcaprakāramapi sarvaṃ yugapat|
evam api yatrātmadṛṣṭis tatrātmatṛṣṇā,
yatrāgraśuddhidṛṣṭī tatra prārthanā, tena ca māna iti tṛṣṇāmānayor api sarvatragatvaṃ prāpnoti,
evaṃ sati darśanabhāvanāheyālambanatvādetadubhayaṃ kim prahātavyaṃ syāt?
bhāvanāprahātavyam; vyāmiśrālambanatvāt|
619$$athavā punar astu darśanaprahātavyam? dṛṣṭibalādhānavartitvāt|
svalakṣaṇakleśāvetau na sāmānyakleśau |
tasmān na sarvatragāv iti vaibhāṣikāḥ||12||
ya ete sabhāgadhātusarvatragā ekādaśānuśayā uktāḥ,
navordhvālambanā eṣāṃ dṛṣṭidvayavivarjitāḥ|
satkāyadṛṣṭimantagrāhadṛṣṭiṃ ca varjayitvā’nye navānuśayā visabhāgadhātusarvatragāḥ|
kadā cit visabhāgam ekaṃ dhātum ālambante, kadā cid dvau;
“ye’nuśayāḥ kāmapratisaṃyuktā rūpapratisaṃyuktālambanāḥ,
kāmapratisaṃyuktā ārūpyapratisaṃyuktālambanāḥ,
kāmapratisaṃyuktā rūpārūpyapratisaṃyuktālambanāḥ” ( ) iti vacanāt|
missing
yadā kāmadhātau sthito brahmaṇi sattvadṛṣṭiṃ nityadṛṣṭiṃ ca utpādayati,
tadā kathaṃ satkāyāntagrāhadṛṣṭī visabhāgadhātvālambane na bhavataḥ?
ātmātmīyatvenāgrahaṇāt|
antagrāhadṛṣṭiś ca? tatsamutthitatvāt|
kā tarhi iyaṃ dṛṣṭiḥ?
na iyaṃ dṛṣṭiḥ, mithyājñānaṃ punar etad ity ābhidhārmikāḥ|
620$$kuto nu khalv etad anyā tadālambanā dṛṣṭiḥ!
eṣā na dṛṣṭir iti siddhāntastu pramāṇayitavyaḥ|
kiṃ khalv anuśayā eva sarvatragāḥ? na ity āha|
prāptivarjyāḥ sahabhuvo ye’pyebhiste’pi sarvatragāḥ||13||
sarvatragair anuśayaiḥ sahabhuvo ye’pyante dharmās te’pi sarvatragāḥ|
prāptayastu na evam; anekaphalatvāt|
ata eva ‘syuḥ sarvatragānuśayā na hetuḥ’ iti catuṣkoṭikaṃ kriyate|
prathamā koṭiḥ-- anāgatāḥ sarvatragā anuśayāḥ|
dvitīyā-- atītapratyutpannāstatsahabhuvaḥ|
tṛtīyacaturthyau yojye||13||
eṣām aṣṭāmavater anuśayānāṃ kati sāsravālambanāḥ? katy anāsravālambanāḥ?
mithyādṛgvimatī tābhyāṃ yuktā’vidyā’tha kevalā|$$nirodhamārgadṛggheyāḥ ṣaḍanāsravagocarāḥ ||14||
nirodhadarśanaprahātavyāstrayo’nuśayā mithyādṛṣṭivicikitsā’vidyā ca, tābhyāṃ samprayuktā’’veṇikī ca |
mārgadarśanaprahātavyā apy eta eva trayaḥ|
ity ete ṣaḍanāsravālambanāḥ, śeṣāḥ sāsravālambanā iti siddham||14||
tatra punaḥ--
svabhūmyuparamo mārgaḥ ṣaḍbhūminavabhūmikaḥ|$$621$$tadgocarāṇāṃ viṣayo mārgo hyanyo’nyahetukaḥ||15||
nirodhālambanānāṃ mithyādṛṣṭyādīnāṃ svabhūminirodha eva ālambanaṃ kāmāvacarāṇāṃ kāmadhātor eva, yāvad bhavāgrabhūmikānāṃ bhavāgrasya eva|
mārgālambanānāṃ kāmāvacarāṇāṃ ṣaḍbhūmiko dharmajñānapakṣo mārgaḥ sarva eva ālambanam|
yo’pi rūpārūpyapratipakṣaḥ rūpārūpyāvacarāṇām apy adṛṣṭabhūmikānāṃ navabhūmikaḥ, sa evānvayajñānapakṣyo mārga ālambanam;
mārgasyānyonyahetukatvāt|
yady api dharmajñānānvayajñāne apy anyonyahetuke anvayajñānaṃ na kāmadhātupratipakṣa iti;
na kāmāvacarā mārgālambanā anvayajñānapakṣānālambante|
622$$dharmajñānaṃ tarhi rūpārūpyapratipakṣatvāt tadbhūmikānāṃ mārgālambanām ālambanaṃ bhaviṣyati|
na tat sakalaṃ pratipakṣaḥ, duḥkhasamudayadharmajñānayor etadapratipakṣatvāt|
na api sakalayo rūpārūpyayor darśanaprahātavyānāmapratipakṣatvādityādyābhāvānna bhavaty ālambanam||15||
atha kasmādrāgapratighamānā dṛṣṭiśīlavrataparāmarśai cānāsravālambanā neṣyante?
na rāgastasya varjyatvāt,
varjanīyo hi rāgaḥ yadi cānāsravālambanaḥ syānna varjanīyaḥ syāt; kuśaladharmacchandavat|
na dveṣo’napakārataḥ|
apakāravastuni hi pratigha utpadyate|
na ca evaṃ nirodhamārgau |
na māno na parāmarśo śāntaśuddhyagrabhāvataḥ||16||
nirodhamārgayoḥ śāntatvān na tābhyāmunnatirbhavitumarhati|
bhūtārthaśuddhitvānna tayoḥ śuddhigrāhaḥ śīlavrataparāmarśaḥ|
agrau ca tau |
hīne cāgragrāhau dṛṣṭiparāmarśaḥ|
tasmād ayuktam eṣām anāsravālambanatvam||16||
623$$eṣāmaṣṭānavateranuśayānāṃ kasyālambanato’nuśerate? kati samprayigata eva?
sarvatragā anuśayāḥ sakalāmanuśerate|$$svabhūmim ālambanataḥ svanikāyam asarvagāḥ||17||
ye sarvatragā anuśayās te sakalāṃ pañcaprakārām api svāṃ bhūmim ālambanato’nuśerate|
asarvatragās tu svasyāṃ bhūmau svam eva nikāyamālambanato’nuśerate, na anyam|
tad yathā-- duḥkhadarśanaprahātavyā duḥkhadarśanaprahātavyam eva nikāyam,
evaṃ yakdbhāvanāprahātavyā bhāvanāprahātavyam eva, na anyam||17||
utsargaṃ kṛtvā’pavādaṃ karoti—
na anāsravordhvaviṣayāḥ,
anāsravālambanā anuśayā na eva ālambanato’nuśerate, na apy ūrdhvabhūmyālambanāḥ,
kiṃ kāraṇam? tadālambanasya vastunaḥ
asvīkārādvipakṣataḥ|
yadi vastvātmadṛṣṭitṛṣṇābhyāṃ svīkṛtaṃ bhavati tatra anye’py anuśayā anugamayitum utsahante|
ārdra iva paṭe rajāṃsi saṃsthātum|
na ca evam anāsravāḥ, na apy evam ūrdhvā bhūmiḥ |
ato na tadālambanās teṣv anuśerate|
yastvihasthastāṃ bhūmiṃ prārthayate, kuśalo’sau dharmacchandaḥ vipakṣabhūtau ca nirvāṇamārgau tadālambanānāṃ kleśānām ūrdhvā ca bhūmiradharāṇām|
ato na teṣu pratiṣṭhāṃ labhante tapta ivopale talāni pādānām|
ānuguṇyārtho’trānuśayārthaḥ|
na ca te tadanuguṇā ityapare|
vātikasya rūkṣānanuśayanavat|
ata uktā ālambanato’nuśerate|
624$$yena yaḥ samprayuktastu sa tasmin samprayogataḥ||18||
‘anuśarete’ iti varttate|
yo’nuśayo yena dharmeṇa saṃprayuktastasmin saṃprayogato’nuśete|
yāvad aprahīṇa iti viśeṣaṇārthastuśabdaḥ|
syur anuśayā nānāsravālambanā na visabhāgadhātusarvatragāḥ|
te cānuśayāḥ samprayogato’nuśayīrannālambanataḥ, na syur visabhāgabhūmisarvatragā anuśayāḥ||18||
eṣām aṣṭānavater anuśayānāṃ katy akuśalāḥ? katy avyākṛtāḥ?
ūrdhvāmavyākṛtāḥ sarve,
rūpārūpyāvacarāstāvat sarva eva avyākṛtāḥ |
kiṃ kāraṇam? kliṣṭānāṃ dharmāṇāṃ duḥkhavipākaḥ syāt|
tac ca tayor na asti; paravyābādhahetvabhāvāt|
anuguṇyārtho’trānuśayārthaḥ|$$na tadbhūmikāḥ pratyayāstadupapattaye ānuguṇyena vartanta iti|$$na ca te tadanuguṇā iti|$$na ca te nirodhādayaḥ teṣāṃ mithyādṛṣṭathādīnāmanuguṇāḥ vātikasya rūjñānanuśayanavat|$$aythā vātikasya rūkṣaṃ nānuśete ityukte na kāyasyānuguṇyena vartate iti gamyate|$$pūrvasmistu pañe pratiṣṭhālābhārghaḥ na pteṣu pratiṣṭhāṃ labhata iti vacanāt|$$yena dharmeṇeti |$$vedanādinā||18||$$tacca tayornārutīti |$$tacca duḥkhaṃ tayoḥ rūpārūpyadhātvor |$$kāmāt paravyāvādhāhetvabhāvāt|$$paravyāvādhasya heturvyāpādādiḥ tasyābhāvāt|
kāme satkāyadarśanam|$$antagrāhaḥ sahābhyāṃ ca mohaḥ,
kāmadhātau satkāyāntagrāhadṛṣṭī tatsamprayuktā ca avidyā avyākṛtāḥ|
kiṃ kāraṇam? dānādibhir aviruddhatvāt|
‘ahaṃ pretya sukhī bhaviṣyāmi’ iti dānaṃ dadāti śīlaṃ rakṣati|
ucchedṛṣṭir api mokṣānukūlā|
ata-eva uktaṃ bhagavatā—
“etadagraṃ dṛṣṭigatānāṃ yaduta no ca syāṃ no ca me syāt na bhaviṣyāmi na me bhaviṣyati” ( ) iti|
api cānayor dṛṣṭyoḥ svadravyasammūḍhatvād aparapīḍāpravṛttatvāc ca
svargatṛṣṇā’smimānayor apy eṣa prasaṅgaḥ|
sahajā satkāyadṛṣṭir avyākṛtā|
yā mṛgapakṣiṇām api varttate|
vikalpitā tvakuśaleti pūrvācāryāḥ|
625$$śeṣāstvihāśubhāḥ||19||
śeṣāstvaśubhā anuśayāḥ kāmadhātāv akuśalāḥ||19||
katy akuśalamūlāni? kati na?
kāme’kuśalamūlāni rāgapratighamūḍhayaḥ|
kāmadhātau sarvarāgaḥ sarvapratighaḥ sarvo moho’nyatra satkāyāntagrāhadṛṣṭisamprayuktād yathākramam|
trīṇyakuśalamūlāni,
lobho’kuśalamūlam, dveṣo moho’kuśalamūlam|
yady akuśalaṃ ca akuśalasya eva mūlamiṣṭam, eta eva akuśalamūlāni |
śeṣā anuśayā na akuśalamūlāni iti siddham|
katya vyākṛtamūlāni? kati na?
trīṇy avyākṛtamūlāni |
katamāni trīṇi?
tṛṣṇāvidyā matiśca sā ||20||
‘sā’ ity avyākṛtatāṃ darśayati|
yā kā cid avyākṛtā tṛṣṇā avidyā prajñā cāntato vipākajā api sarvā’sāvavyākṛtamūlam iti kāśmīrāḥ||20||
626$$dvaidhordhvavṛtternāto’nyau,
vicikitsā kila dvaidhavṛtterna mūlaṃ bhavitum arhati; calatvāt|
unnatilakṣaṇenor dhvavṛtterna māno mūlam|
vividhasmṛtimūlāni hi sthirāṇy adhovṛttīni ca loke dṛṣṭānīti|
catvāry eva iti bāhyakāḥ|
bāhyakāś catvāry avyākṛtamūlāni icchanti|
tṛṣṇādṛṅmānamohāste,
ta ity avyākṛtā iti darśayati|
avyākṛtā tṛṣṇā dṛṣṭirmāno’vidyā ca|
kiṃ kāraṇam etāny avyākṛtamūlāni icchanti?
dhyāyitritvād avidyayā||21||
yasmat trayo dhyāyinaḥ |
tṛṣṇādṛṣṭimānottaradhyāyinaḥ|
te ca avidyāvaśād bhavanti iti||21||
yāni sūtre caturdaśāvyākṛtavastūni,
kiṃ tāni avyākṛtatvāt? na ity āha|
627$$kiṃ tarhi? sthāpanīyaḥ praśno’vyākṛta ity uktam|
caturvidho hi praśnaḥ--
ekāṃśavyākaraṇīyaḥ, vibhajyavyākaraṇīyaḥ, paripṛcchya vyākaraṇīyaḥ, sthāpanīyaś ca|
tatra yathākramaṃ veditavyam—
ekāṃśato vyākaraṇaṃ vibhajya paripṛcchya ca|
sthāpyaṃ ca maraṇotpattiviśiṣṭātmā’nyatādivat||22||
missing
‘kiṃ sarvesattvā mariṣyanti’ ity ekāṃśena vyākartavyam-- mariṣyanti iti|
‘kiṃ sarve janiṣyante’ iti vibhajya vyākarttavyam-- sakleśā janiṣyante, na niḥkleśā iti|
‘kiṃ manuṣyo viśiṣṭo hīnaḥ’ iti paripṛcchya vyākarttavyam-- kānadhikṛtya praśnayasi iti|
yadi brūyād – devān iti|
hīna iti vyākarttavyam|
atha brūyād—apāyān iti |
viśiṣṭa iti vyākarttavyam|
‘kim anyaḥ skandhebhyaḥ sattvo’nanyaḥ’ iti sthāpanīyaḥ;
sattvadravyasya abhāvāt, bandhyāputraśyāmagauratādivat|
katham etad vyākaraṇaṃ bhavati-- avyākṛtam etad iti? evaṃ vyākaraṇāt|
apara āha-- idamapyekāṃśena bhavati avyākṛtametaditi evaṃ vyākaraṇāt|$$apara āha—idam apy ekāṃśena vyākaraṇaṃ yan na sarve janiṣyanta iti|
628$$yas tu pṛcched ye mariṣyanti kiṃ te janiṣyanta iti, tasya vibhajyavyākaraṇīyaṃ syāt|
manuṣyeṣu ca ubhayam asti-- hīnatvaṃ viśiṣṭatvaṃ cāpekṣikam ity ubhayam ekāṃśena vyākarttavyam|
tadyathā ‘kiṃ vijñānaṃ kāryaṃ kāraṇaṃ ca’ iti ekāntena tu pṛcchato naikāntavyākaraṇād vibhajyavyākaraṇaṃ yujyate|
skandhebhyo’nyaḥ sattva ity etad avyākṛtam eva |
na ca avyākraraṇam eva vyākaraṇaṃ yujyata iti|
yas tu sthāpanīyaḥ praśnaḥ sthāpanīyatvena vyākriyate, kathaṃ na vyākṛto bhavati?
ābhirdhāmikā āhuḥ--
tathāgato bhagavānarhan, samyak svākhyāto’sya dharmaḥ, supratipannaḥ śrāvakasaṅghaḥ rūpam anityaṃ yāvad vijñānaṃ dukhaprajñaptir yāvan mārgaprajñaptir ekāṃśena vyākarttavyam arthopasaṃhitatvāt|
vibhajyavyākaraṇaṃ nāma yadi kaś cid brūyāt-- dharmān vadeti?
sa vaktavyaḥ-- bahavo dharmā atītā anāgatāḥ pratyutpannāḥ katamān vadāmi iti |
yadi brūyād atītān iti, sa vaktavyaḥ-- atītā api bahavo rūpaṃ yāvad vijñānam iti |
atha brūyād rūpam iti, sa vaktavyaḥ-- rūpam api trividhaṃ kuśalam akuśalam avyākṛtaṃ ca |
yady āha—kuśalam iti, tadapi saptaprakāraṃ prāṇātipātādviratir yāvat sambhinnapralāpād iti|
629$$yady āha-- prāṇātipātādviratim iti, sā’pi triprakārā—alobhajā, adveṣajā, amohajā |
yady āha—alobhajām iti; alobhajāpi dvividhā—vijñaptyavijñaptibhedād ity evaṃ vibhajya vaktavyam iti|
etad eva śaṭhasya paripṛcchya vyākaraṇam|
tasya vaktavyam-- dharmā bahava iti|
na tu vibhaktavyā yāvat tūṣṇīṃ vā tiṣṭhati svayaṃ vā vyākaroti iti|
yadā tau na kiñ cit pṛcchataḥ kevalamadhyeṣayataḥ, tayoś ca na kiñ cit vyākriyate kevalaṃ paripṛcchyate, tat katham anayoḥ praśno bhavati, kathaṃ vā vyākaraṇam?
yo hi panthānaṃ brūhi ity āha, kiṃ tena panthā na pṛṣṭo bhavati !
paripṛcchayā eva ca vyākaraṇāt kathaṃ na paripṛcchāvyākaraṇaṃ bhavati|
sthāpanīyastu yathā-- antavān loko’nantavān ity evam ādi|
sūtrāntād eva tu praśnavyākaraṇānāṃ lakṣaṇaṃ draṣṭavyam|
bhadantamahāsāṅghikā sūtraṃ paṭhanti—
“catvārīmāni bhikṣavaḥ praśnavyākaraṇāni iti |
katamāni catvāri? asti bhikṣva ekāṃśavyākaraṇīyaḥ praśnaḥ, asti yāvat sthāpanīyaḥ |
katamaś ca bhikṣavaḥ ekāṃśavyākaraṇīyaḥ praśnaḥ?
‘sarve saṃskārā anityāḥ’ ity ayaṃ bhikṣva ekāṃśavyākaraṇīyaḥ praśnaḥ|
katamaś ca bhikṣavo vibhajyavyākaraṇīyaḥ praśnaḥ?
‘sañcetanīyaṃ karma kṛtvā kiṃ prativedayate’ ity ayaṃ vibhajyavyākaraṇīyaḥ praśnaḥ |
katamaś ca bhikṣavaḥ paripṛcchyavyākaraṇīyaḥ praśnaḥ?
saṃjñāsu puruṣasyātmā, utāho’nyā saṃjñā anya ātmeti pṛṣṭena satā paripraṣṭavyaḥ--
katamaṃ punar āyuṣmānātmānaṃ pratyeti? sa ced evaṃ vaded—
audārikaṃ khalvahayāyuṣman na ātmānaṃ pratyemi| evaṃ satyanyā saṃjñā anya ātmety evaṃ vacanīyaḥ|
630$$ayaṃ hi paripṛcchya vyākaraṇīyaḥ praśnaḥ |
katamaś ca bhikṣavaḥ sthāpanīyaḥ praśnaḥ?
tadyathā-- śāśvato loko’śāśvataḥ, śāśvataś ca aśāśvataś ca, na eva śāśvato na aśāśvataḥ;
antavānantaś ca na evāntavān nānantavān|
bhavati tathāgataḥ paraṃ maraṇānna bhavati tathāgataḥ paraṃ maraṇāt,
yāvad anyo jīvo’nyaccharīram ity ayaṃ bhikṣavaḥ sthāpanīyaḥ praśnaḥ” iti||22||
yasya pudgalasya yo’nuśayo yasmin na ālambane’nuśete sa tena tasmin samprayuktaḥ |
idaṃ tu vaktavyam-- atīte na kasmin yāvat pratyutpanne na kasminnn iti?
samāsata ime dvividhāḥ kaleśāḥ-- svalakṣaṇakleśāś ca, rāgapratighamānāḥ|
sāmānyakleśāś ca dṛṣṭivicikitsā’vidyāḥ|
tatra tāvat—
rāgapratighamānaiḥ syādatītapratyupasthitaiḥ|$$yatrotpannā’prahīnāste tasmin vastuni saṃyutaḥ||23||
atītā pratyutpannāś ca rāgapratighamānā yasmin vastunyutpannā na ca prahīṇāstasmin vastuni taiḥ saṃyuktaḥ |
ete hi svalakṣaṇakleśatvān na sarvasya avaśyaṃ sarvatra utpadyante||23||
sarvatrānāgatair ebhir mānasaiḥ,
631$$‘yatrāprahīṇāste’ iti vartate|
anāgatair ebhir eva rāgapratighamānair manobhūmikaiḥ sarvatra vastuni saṃyuktas traiyadhvike; mānasānāṃ tryadhvaṣiyatvāt|
svādhvikai paraiḥ|
anyai rāgapratighair anāgatair anāgata eva vastuni saṃyuktaḥ |
ke punar anye? ye pañca vijñānakāyikā rāgāś ca pratighāś ca|
utpattidharmabhir eva tair eva tu—
ajaiḥ sarvatra,
anutpattidharmabhiḥ pañcavijñānakāyikairapi sarvatra vastuni saṃyuktaḥ|
traiyadhvike’pi—
śeṣaistu sarvaiḥ sarvatra saṃyutaḥ||24||
ke punaḥ śeṣāḥ? dṛṣṭivicikitsā’vidyās traiyadhvikāḥ|
taiḥ sarvair api sarvasmin vastuni saṃyuktaḥ, sāmānyakleśatvāt|
‘yāvad aprahīṇāḥ’ ity adhikāro’nuvarttata eva ||24||
kiṃ punar idam atītānāgatam ucyate’sti, atha na?
yady asti sarvakālāstitvāt, saṃskārāṇāṃ śāśvatatvaṃ prāpnoti;
atha na asti, kathaṃ tatra tena ca saṃyukto bhavati visaṃyukto vā?
na saṃskārāṇāṃ śāśvatatvaṃ pratijñāyate vaibhāṣikaiḥ; saṃskṛtalakṣaṇayogāt|
pratijñāyate tu viśadam—
632$$sarvakālāstitā,
kiṃ kāraṇam?
uktatvāt,
uktaṃ hi bhagavatā—
“atītaṃ ced bhikṣavo rūpaṃ na abhaviṣyan na śrutavānāryaśrāvako’tīte rūpe’napekṣo’bhaviṣyat|
yasmāt tarhy asty atītaṃ rūpaṃ tasmāc chrutavānāryaśrāvako’tīte rūpe’napekṣo bhavati|
anāgataṃ ced rūpaṃ na abhaviṣyat na śrutavānāryaśrāvako’nāgataṃ rūpaṃ na abhyanandiṣyat|
yasmāt tarhy asty anāgataṃ rūpam” iti vistaraḥ|
dvayāt,
“dvayaṃ pratītya vijñānasya utpādaḥ” ity uktam|
dvayaṃ katamat? cakṣū rūpāṇi yāvat manodharmā iti|
asati vā’tītānāgate tadālambanaṃ vijñānaṃ dvayaṃ pratītya na syāt|
evaṃ tāvad āgamato’sty atītānāgatam|
yuktito’pi—
sadviṣayāt,
sati viṣaye vijñānaṃ pravartate, na asati |
yadi ca atītānāgataṃ na syād asadālambanaṃ vijñānaṃ syāt |
tato vijñānam eva na syād; ālambanābhāvāt|
phalāt|
633$$yadi ca atītaṃ na syāt śubhāśubhasya karmaṇaḥ phalam āyatyāṃ kathaṃ syāt!
na hi phalotpattikāle varttamāno vipākahetur asti iti|
tasmād asty eva atītānāgatam iti vaibhāṣikāḥ|
avaśyaṃ ca kila etat sarvāstavādena satā’bhyupagantavyam |
yasmāt
tadastivādāt sarvāstivādā iṣṭāḥ,
ye hi sarvam asti iti vadanti atītam anāgataṃ pratyutpannaṃ ca, te sarvāstivādāḥ|
ye tu ke cid asti yat pratyutpannam adattaphalaṃ ca atītaṃ karma, kiñcin na asti yaddattaphalam
atītam anāgataṃ ca iti vibhajya vadanti, te vibhajyavādinaḥ|
kati caite sarvāstivādāḥ? ityāha—
caturvidhāḥ||25||$$te bhāvalakṣaṇāvasthā’nyathā’nyathikasaṃjñitāḥ|
bhāvānyathiko bhadantadharmatrātaḥ|
sa kila āha-- dharmasyādhvasu pravartamānasya bhāvānyathātvaṃ bhavati, na dravyānyathātvam|
yathā suvarṇabhājanasya bhittvā’nyathā kriyamāṇasya saṃsthānānyathātvaṃ bhavati, na varṇānyathātvam|
yathā ca kṣīraṃ dadhitvena pariṇamad rasavīryavipākān parityajati, na varṇam|
eṣa dharmo’py anāgatādadhvanaḥ pratyutpannam adhvānam āgacchann anāgatabhāvaṃ jahāti, na dravyabhāvam|
evaṃ pratyutpannād atītamadhvānaṃ gacchan pratyutpannabhāvaṃ jahāti, na dravyabhāvam iti|(1)
lakṣaṇānyathiko bhadantaghoṣakaḥ|
sa kilāha-- dharmo’dhvasu pravarttamāno’tīto’tītalakṣaṇayuktaḥ,
anāgatapratyutpannābhyām aviyuktaḥ|
missing
evaṃ pratyutpanno’py atītānāgatābhyām aviyuktaḥ |
tadyathā-- puruṣa ekasyāṃ striyāṃ raktaḥ, śeṣāsvavirakta iti|(2)
634$$avasthā’nyathiko bhadantavasumitraḥ|
sa kilāha-- dharmo’dhvasu pravartamāno’vasthāmavasthāṃ prāpyānyo’nyo nirdiśyate avasthāntarataḥ, na dravyāntarataḥ|
yathā ekā gulikā ekāṅke nikṣiptā ekam ity ucyate, śatāṅke śatam, sahasrāṅke sahasram iti |(3)
anyathānyathiko bhadantabuddhadevaḥ|
sa kilāha-- dharmo’dhvasu pravartamānaḥ pūrvāparamapekṣayānyo’nya ucyate avasthānatarataḥ, na dravyāntarataḥ|
yathā ekā strī mātā vā ucyate duhitā ca iti|(4)
ity ete catvāraḥ sarvāstivādāḥ|
eṣāṃ tu prathamaḥ pariṇāmavāditvāt sāṅkhyapakṣe nikṣeptavyaḥ|
dvitīyasya adhvasaṅkaraḥ prāpnoti, sarvasya sarvakṣaṇayogāt|
puruṣasya tu kasyāñ cit striyāṃ rāgaḥ samudācarati kasyāñcit kevalaṃ samanvāgama iti kim atra sāmyam!
caturthasya apy ekasminn eva adhvani trayo’dhvānaḥ prāpnuvanti|
635$$atīte’dhvani pūrvapaścimau kṣaṇāv atītānāgatau, madhyamaḥ kṣaṇaḥ pratyutpanna iti|
evamanāgate’pi |
ata eṣāṃ sarveṣāṃ
tṛtīyaḥ śobhanaḥ,
yo’yamavasthā’nyathikaḥ |
tasya kila
adhvānaḥ kāritreṇa vyavasthitāḥ||26||
yadā sa dharmaḥ kāritraṃ na karoti tadā anāgataḥ|
yadā karoti tadā pratyutpannaḥ |
yadā kṛtvā niruddhastadā atīta iti|
parigatam etat sarvam|
idaṃ tu vatkavyam—
yady atītam api dravyato’sty anāgatam iti kasmāt tad atītam ity ucyate, anāgatam iti vā?
nanu ca uktam adhvānaḥ kāritreṇa vyavasthitā iti?
yady evam, pratyutpannasya tatsabhāgasya cakṣuṣaḥ kiṃ kāritram? phaladānapratigrahaḥ|
atītānām api tarhi sabhāgahetvādīnāṃ phaladānāt kāritraprasaṅgo’rdhakāritrasya veti lakṣaṇasaṅkaraḥ||26||
636$$idaṃ ca vaktavyam—
tena eva ātmanā sato dharmasya nityaṃ kāritrakaraṇe—
kiṃ vighnam?
yena kadā cit kāritraṃ karoti kadācinnati |
pratyayānāmasāmagryam iti cet? na; nityamastitvābhyupagamāt|
yacca tat kāritramatītānāgataṃ pratyutpannaṃ ca ucyate
tat katham?
kiṃ kāritrasya apy anyad asti kāritram!
atha tan na eva atītaṃ na apy anāgataṃ na pratyutpannam asti ca|
tena asaṃskṛtatvān nityam asti iti prāptam|
ato na vaktavyam—
yadā kāritraṃ na karoti dharmas tadā anāgata iti|
syād eṣa doṣo yadi dharmāt kāritram anyat syāt, tattu khalu—
na anyat,
ato na bhavaty eṣa doṣaḥ|
evaṃ tarhi sa eva
adhvāyogaḥ,
yadi dharma eva kāritraṃ kasmāt sa eva dharmastena eva ātmanā vidyamānaḥ kadā cid atīta ity ucyate, kadā cid anāgata
ity adhvanāṃ vyavasthā na sidhyati|
kim atra na sidhyati?
637$$yo hy ajāto dharmaḥ so’nāgataḥ, yo jāto bhavati na ca vinaṣṭaḥ sa varttamānaḥ, yo vinaṣṭaḥ so’tīta iti|
etad eva atra vaktavyam—
yadi yathā varttamānaṃ dravyato’sti tathā’tītam anāgataṃ ca asti|
tasya tathā sataḥ| ajātanaṣṭatā kena?
tena eva svabhāvena sato dharmasya katham idaṃ sidhyaty ajāta iti yo vinaṣṭa iti vā iti|
kim asya pūrvaṃ nāsīd yasyābhāvād ajāta ity ucyate!
kiṃ ca paścān na asti yasyābhāvād vinaṣṭa ity ucyate!
tasmān na sidhyati sarvathā apy atra adhvatrayam,
yady abhūtvā bhavati iti na iṣyate bhūtvā ca punar na bhavati iti |
yad apy uktam—“saṃskṛtalakṣaṇayogān na śāśvatatvaprasaṅgaḥ” iti|
tad idaṃ kevalaṃ vāṅmātramutpādavināśayor ayogāt|
nityaṃ ca nāmāsti sa dharmo na ca nitya ity apūrvaiṣā vācoyuktiḥ |
āha khalv api—
“svabhāvaḥ sarvadā cāsti bhāvo nityśca neṣyate|
na ca svabhāvād bhāvo’nyo vyaktamīśvaraceṣṭitam”||
yat tu uktam—uktatvād iti|
vayam api brūmo’sty atīta-anāgatam iti|
atītaṃ tu yad bhūtapūrvam, anāgataṃ yatsati hetau bhaviṣyati|
evaṃ hi kṛtvā’sti ity ucyate na tu punar dravyataḥ|
638$$kaś ca evam āha—varttamānavat tad asti iti?
katham anyathā’sti? atītānāgatātmanā |
idaṃ punas tava upasthitam-- kathaṃ tad atītam anāgataṃ ca ucyate yadi nityam asti iti|
tasmāt bhūtapūrvasya ca hetor bhāvinaś ca phalasya bhūtapūrvatāṃ bhāvitāṃ ca jñāpayituṃ hetuphalāpavādadṛṣṭipratiṣedhārtham uktaṃ bhagavatā—“asty atītam asty anāgatam” iti|
astiśabdasya nipātatvāt|
yathā’sti dīpasya prāgabhāvo’sti paścād abhāva iti vaktāro bhavanti,
yathā ca asti niruddhaḥ sa pradīpo na tu mayā nirodhita iti|
evam atītānāgatam asti ity uktam |
anyathā hy atītānāgata eva na sidhyet|
yat tarhi laguḍaśikhīyakān parivrajākān adhikṛtya uktaṃ bhagavatā—
“yat karmābhyatītaṃ kṣīṇaṃ niruddhaṃ vigataṃ vipariṇataṃ tad asti” iti kiṃ te tasya tasya karmaṇo bhūtapūrvatvaṃ na icchanti sma?
tatra punas tadāhitaṃ tasyāṃ santatau phaladānasāmarthyaṃ sandhāya uktam|
anyathā hi svena bhāvena vidyamānam atītaṃ na sidhyet |
itthaṃ ca etad evaṃ yat paramārthaśūnyatāyām uktaṃ bhagavatā—
639$$“cakṣur utpadyamānaṃ na kutaś cid āgacchati, nirudhyamānaṃ na kva cit sannicayaṃ gacchati |
iti hi bhikṣavaś cakṣur abhūtvā bhavati bhūtvā ca pratigacchati” iti|
yadi ca anāgataṃ cakṣuḥ syān na uktaṃ syād—bhūtvā na bhavati iti|
varttamāne’dhvanyabhūtvā bhavati iti cet? na; adhvano bhāvādanarthāntaratvāt||
atha svātmanyabhūtvā bhavati? siddham idam anāgataṃ cakṣur na asti iti|
yad apy uktam—“dvayaṃ pratītya vijñānasya utpādāt” iti, idaṃ tāvad iha sampradhāryam—
yanmanaḥ pratītya dharmaś ca utpadyate manovijñānam,
kiṃ tasya yathā manojanakaḥ pratyaya evaṃ dharmāḥ,
āhosvid ālambanamātraṃ dharmā iti?
yadi tāvat janakaḥ pratyayo dharmāḥ,
kathaṃ yad anāgataṃ sahasrair bhaviṣyati vā,
na vā tadidānīṃ vijñānaṃ janayiṣyati|
nirvāṇaṃ ca sarvapravṛttinirodhājjanakaṃ na upapadyate|
atha ālambanamātraṃ dharmā bhavanti atītānāgatam apy ālambanaṃ bhavati iti brūmaḥ |
yadi na asti katham ālambanam?
atrekānīṃ brūmaḥ-- yadā tadālambanaṃ tathā asti, kathaṃ tadālambanam abhūt bhaviṣyati ca iti |
na hi kaścid atītaṃ rūpaṃ vedanāṃ vā smarann asti iti paśyati|
kiṃ tarhi? abhūd iti |
yathā khalv api varttamānaṃ rūpam anubhūtaṃ tathā tad atītaṃ smaryate|
yathā ca anāgataṃ vartamānaṃ bhaviṣyati tathā buddhyā gṛhyate|
yadi ca tattathā eva asti varttamānaṃ prāpnoti,
atha na asti asad apy ālambanaṃ bhavati iti siddham|
640$$tad eva tad vikīrṇam iti cet? na; vikīrṇasya agrahaṇāt|
yadi ca tat tad eva rūpaṃ kevalaṃ paramāṇuśo vibhaktam? evaṃ sati paramāṇavo nityāḥ syuḥ |
paramāṇusañcayavibhāgamātraṃ ca evaṃ sati prāpnoti|
na tu kiñcid utpadyate na api nirudhyata ity ājīvikavādaḥ parigṛhīto bhavati|
sūtraṃ ca apaviddhaṃ bhavati—“cakṣur utpadyamānaṃ na kutaś cid āgacchati” iti vistaraḥ|
aparamāṇusañcitānāṃ vedanādīnāṃ kathaṃ viprakīrṇatvam |
te’pi ca yathā utpannānubhūtāḥ smaryante|
yadi ca te tathā eva santi, nityāḥ prāpnuvanti|
atha na santi, asad apy ālambanam iti siddham |
yady asad apy ālambanaṃ syāt, trayodaśam apy ālambanam āyatanaṃ syāt|
atha trayodaśam āyatanaṃ na asti ity asya vijñānasya kim ālambanam? etad eva nāmālambanam |
641$$evaṃ tarhi nāma eva na asti iti pratīyate |
yaśca śabdasya prāgabhāvam ālambate kiṃ tasya ālambanam? śabda eva |
evaṃ tarhi yaḥ śabdābhāvaṃ prārthayate tasya śabda eva kartavyaḥ syāt|
anāgatāvastha iti cet? sati kathaṃ na asti buddhiḥ|
vartamāno na asti iti cet? na; ekatvāt|
yo vā tasya viśeṣas tasya abhūtvābhāvasiddhiḥ |
tasmād ubhayaṃ vijñānasya ālambanam—bhāvaś ca, abhāvaś ca |
yat tarhi bodhisattvena uktam—“yal loke na asti tad ahaṃ jñāsyāmi vā drakṣyāmi vā na idaṃ sthānaṃ vidyate” iti|
apare ābhimānikā bhavanty asantam apy avabhāsaṃ santaṃ paśyanti |
ahaṃ tu santam eva asti iti paśyāmi ity ayaṃ tatra abhiprāyaḥ|
itarathā hi sarvabuddhīnāṃ sadālambanatve kuto’sya vimarśaḥ syāt, ko vā viśeṣaḥ!
itthaṃ ca etad evam|
642$$yad anyatra bhagavatā uktam—
“etat bhikṣur mama śrāvako yāvat sa mayā kalpam avoditaḥ sa ayaṃ viśeṣāya paraiṣyati|
sa ayam avoditaḥ kalpaṃ viśeṣāya paraiṣyati|
sac ca sato jñāsyati, asac ca asataḥ,
sa uttaraṃ ca sa uttarataḥ, anuttaraṃ ca anuttarataḥ” iti|
tasmād ayam apy ahetuḥ sadālambanatvād vijñānasya iti|
yad apy uktam—phalād iti|
na eva hi sautrāntikā atītāt karmaṇaḥ phalotpattiṃ varṇayanti |
kiṃ tarhi? tatpūrvakāt santānaviśeṣād ity ātmavādapratiṣedhe sampravedayiṣyāmaḥ|
yasya tv atītānāgataṃ dravyato’sti tasya phalaṃ nityam eva asti iti
kiṃ tatra karmaṇa sāmarthyam?
utpādane sāmarthyam|
utpādas tarhy abhūtvā bhavati iti siddham|
atha sarva eva asti, kasya idānīṃ kva sāmarthyam?
vārṣagaṇyavādaś ca evaṃ dyotito bhavati—
“yad asty asty eva tat |
yan na asti na asty eva tat|
asato na asti sambhavaḥ, sato na asti vināśaḥ” iti|
vartamānīkaraṇe tarhi sāmarthyam|
kim idaṃ varttamānīkaraṇaṃ nāma?
deśāntarākarṣaṇaṃ cet, nityaṃ prasaktam|
arūpiṇāṃ ca kathaṃ tat? yacca tadākarṣaṇaṃ cet nityaṃ prasaktam|$$arūpiṇāṃ ca kathaṃ tat?
yacca tadākarṣaṇaṃ tadabhūtvābhūtam|
svabhāvaviśeṣaṇaṃ cet?
siddham abhūtvābhavanam|
643$$tasmān na evaṃ sarvāstivādaḥ śāsane sādhur bhavati yad atītānāgataṃ dravyato’sti iti vadati|
evaṃ tu sādhur bhavati-- yathā sūtre sarvam asti ity uktaṃ tathā vadati|
kathaṃ ca sūtre sarvam asti ity uktam?
“sarvam asti iti, sarvamastīto brāhmaṇa, yāvad eva dvādaśāyatanāni” iti|
adhvatrayaṃ vā |
yathā atra tad asti tathā uktam|
atha saty atītānāgate kathaṃ tena tasmin vā saṃyukto bhavati?
tajjataddhetvanuśayabhāvāt kleśena tadālambanakleśānuśayabhāvād vastuni saṃyukto bhavati|
asty eva tv atītānāgatam iti vaibhāṣikāḥ |
yatra netuṃ śakyate tatra ātmakātmanaivaṃ veditavyam|
gambhīrā khalu dharmatā||27||
na avaśyaṃ tarhy asādhyā bhavati iti|
asti paryāyo yad utpadyate tan nirudhyate|
rūpam utpadyate rūpaṃ nirudhyate|
asti paryāyo’nyad utpadyate’nyan nirudhyate|
anāgatam utpadyate varttamānaṃ nirudhyate|
adhvā’py utpadyate; utpadyamānasyādhvasaṃgṛhītatvāt|
adhvano’py utpadyate; anekakṣaṇikatvād anāgatasyādhvanaḥ||27||
gatametat yatprasaṅgenāgatam||
644$$idānīm idaṃ vicāryate—
yadvastu prahīṇaṃ visaṃyuktaḥ sa tasmin vastuni;
yatra vā visaṃyuktaḥ prahīṇaṃ tasya tadvastv iti|
yatra tāvad visaṃyuktaḥ prahīṇaṃ tasya tadvastu |
syāt tu prahīṇaṃ na ca tatra visaṃyuktaḥ, tad yathā—
prahīṇe duḥkhadṛggheye saṃyuktaḥ śeṣasarvagaiḥ|
prāk prahīṇe prakāre ca śeṣais tadviṣayair malaiḥ||28||
duḥkhajñāne samutpanne samudayajñāne’nutpanne
duḥkhadarśanaprahātavyo nikāyaḥ prahīṇo bhavati|
tasmin prahīṇe tadālambanaiḥ samudayadarśanaprahātavyaiḥ sarvatragaiḥ saṃyuktaḥ|
bhāvanāprahātavye’pi nikāye navānāṃ prakārāṇāṃ yaḥ prakāraḥ prāk prahīṇas tasmin prahīṇe’pi śeṣais tadālambanaiḥ kleśaiḥ saṃyukto veditavyaḥ||28||
kasmin vastuni katy anuśayā anuśerata iti
etatpratipadam abhidhīyamānaṃ bahutaraṃ vaktavyaṃ jāyate,
tasmāt piṇḍavibhāṣāṃ kurvanti—
katham alpena alpena yatnena mahato mahataḥ praśnaughān pratipādyemahīti?
samāsata ime ṣoḍaśa dharmāḥ kāmarūpārūpyāvacarāḥ pañcaprakārāḥ anāsravāś ca|
cittāny api ṣoḍaśa etāny eva|
tatra katamo dharmaḥ kasya cittasya ālambanam iti
jñātvā ‘amuṣminniyanto’nuśayā anuśerate’ ity etad abhyūhitavyam|
tatra tāvat—
645$$duḥkhahetudṛgabhyāsapraheyāḥ kāmadhātujāḥ|
svakatrayaika rūpāptāmalavijñānagocarāḥ||29||
svakaṃ ca tat trayaṃ ca svakatrayam,
ekaṃ ca tadrūpāptaṃ ca ekarūpāptam-- eṣā vigrahajātiḥ|
kāmāvacarāstāvad duḥkhasamudayadarśanaheyā bhāvanāheyāś ca dharmāḥ pañcānāṃ cittānām ālambanam|
svadhātukānāṃ trayāṇāṃ teṣām eva ūrdhvadhātukasya ekasya bhāvanāheyasya eva, anāsravasya ca iti||29||
svakādharatrayor dhvaikāmalānāṃ rūpadhātujāḥ|
646$$rūpāvacarāsta eva triprakārā dharmā aṣṭānāṃ cittānām ālambanam|
svadhātukānāṃ trayāṇāṃ teṣām eva |
adharadhātukānāṃ trayāṇāṃ teṣām eva|
ūrdhvadhātukasya ekasya bhāvanāheyasya eva anāsravasya ca iti|
ārūpyajās tridhātvāptatrayānāsravagocarāḥ||30||
ārūpyāvacarāsta eva triprakārā dharmā daśānāṃ cittānām ālambanam|
traidhātukānāṃ triprakārāṇāṃ teṣām eva |
anāsravasya ca iti||30||
uktās traidhātukā duḥkhasamudayadarśanaheyāś ca dharmāḥ||
nirodhamārgadṛggheyāḥ sarvasvādhikagocarāḥ|
nirodhamārgadarśanaheyānāṃ sva cittaṃ nirodhamārgadarśanaheyam eva|
tasya adhikasya te dharmā ālambanaṃ jñeyāḥ|
kathaṃ kṛtvā? kāmāvacarā hi nirodhadarśanaheyā dharmāḥ ṣaṇṇāṃ vijñānānām ālambanam—
pūrvoktānāṃ pañcānām, tasya eva ca nirodhadarśanaprahātavyasya adhikasya|
mārgadarśanaprahātavyā apy evam—
pañcānāṃ pūrvoktānāṃ, tasya eva ca mārgadarśanaprahātavyasya adhikasya |
evaṃ rūpārūpyāvacarāṇi|
647$$nirodhamārgadarśanaprahātavyās tasya eva nirodhamārgadarśanaprahātavyāsya adhikasya cittasya ālambanam
iti navānām ekādaśānāṃ ca cittānām ālambanaṃ bhavanti|
uktās traidhātukāḥ pañcaprakārā dharmāḥ||
anāsravās tridhātvantyatrayānāsravagocarāḥ||31||
anāsravā dharmā daśānāṃ cittānām ālambanam|
traidhātukānām antyānāṃ triprakārāṇāṃ nirodhamārgadarśanabhāvanāheyānām anāsravastyeti|
punar asya eva arthasyādhyardhena ślokena saṃgraho bhavati—
“duḥkhahetudṛgabhyāsaheyā dhātutraye’malāḥ|
pañcāṣṭadaśavijñānadaśavijñānagocarāḥ|
nirodhamārgadṛggheyāḥ sarvasvādhikagocarāḥ” ||iti||
648$$evam eṣāṃ ṣoḍaśānāṃ cittānāṃ ṣoḍaśadharmālambanavyavasthāṃ viditvā
katham anuśayakāryaṃ yojayitavyam? diṅmātraṃ darśayiṣyāmaḥ--
‘sukhendriyālambane vijñāne katyanuśayā anuśerate’ iti
praśna āgate vicārayitavyam--
sukhendriyaṃ saptavidhaṃ kāmāvacaraṃ bhāvanāprahātavyaṃ
rūpāvacaraṃ ca pañcaprakāram anāsravaṃ ca iti|
tad etat samāsato dvādaśadharmasya vijñānasya ālambanaṃ bhavati;
kāmāvacarasya catuṣprakārasya anyatra nirodhadarśanaheyāt|
rūpāvacarasya pañcaprakārasya arūpyāvacarasya dviḥprakārasya mārgadarśanabhāvanāheyasya anāsravasya ca|
idaṃ dvādaśavidhaṃ sukhendriyālambanaṃ vijñānam|
tatra yathāsambhavaṃ kāmāvacarāścatvāro nikāyā rūpāvacarāś ca saṃskṛtālambanāḥ,
ārūpyāvacarau ca dvau nikāyau, sarvatragāś ca anuśayā anuśerata iti vijñātavyam|
649$$sukhendriyālambanālambane vijñāne katy anuśayā anuśerate?
tat punaḥ sukhendriyālambanaṃ dvādaśavidhaṃ vijñānaṃ katamasya vijñānasya ālambanam?
tasya eva dvādaśavidhasyārūpyāvacarasya ca bhūyo dviḥprakārasya duḥkhasamudayadarśanaprahātavyasya|
dvādaśavidhasyārūpyāvacarasya ca bhūyo dviprakārasya duḥkhasamudayadarśanaprahātavyasya|$$idaṃ caturdaśavidhaṃ sukhendriyālambanaṃ vijñānam|
tatra arūpyāvacarau duḥkhasamudayadarśanaheyau vardhayitvā
kāmāvacarā ārūpyāvacarāś catvāro nikāyā rūpāvacarāḥ saṃskṛtālambanā anuśayā anuśerata iti jñātavyam|
650$$anayā vartanyā’nyad api gantavyam |
yair anuśayair yac cittaṃ sānuśayaṃ te’nuśayās tasmiṃś citte’nuśerate|
syur anuśerate|
ye’nuśayās tena cittena saṃprayuktā aprahīṇās tadālambanāś cāprahīṇāḥ|
syur na anuśerate|
ye’nuśayās tena cittena samprayuktāḥ prahīṇās tad ālambanāś ca||31||
651$$tad evaṃ kṛtvā bhavati—
dvidhā sānuśayaṃ kliṣṭam akliṣṭam anuśāyakaiḥ|
kliṣṭaṃ cittam anuśayānaiś ca anuśayaiḥ sānuśayam;
tatsamprayuktatadālambanair aprahīṇair ananuśayānaiś ca tatsamprayuktaiḥ prahīṇais tatsahitatvāt|
akliṣṭaṃ tu cittam anuśayānair eva tadālambanair aprahīṇair iti|
atha eṣāṃ daśānām anuśayānāṃ kathaṃ pravṛttir iti?
ādita eva tāvad avidyāyogāt satyeṣu sa muhyati, duḥkham asmai na rocate yāvat mārgaḥ |
tataḥ
mohākāṅkṣā,
mūḍhasya pakṣadvayaṃ śrutvā vicikitsotpadyate—
duḥkhaṃ nv idam, na tv idaṃ duḥkham ity evam ādi|
tato mithyādṛṣṭiḥ,
vicikitsāyā mithyādṛṣṭiḥ pravartate|
saṃśayitasya mithyāśramaṇacittānāṃ mithyāniścayotpatteḥ--
na asti duḥkham ity evam ādi|
satkāyadṛk tataḥ||32||
mithyādṛṣṭeḥ kila satkāyadṛṣṭiḥ pravatate;
duḥkhataḥ skandhānapohyātmato’bhiniveśāt|
tato’ntagrahaṇam,
satkāyadṛṣṭer antagrāhadṛṣṭiḥ pravartate;
ātmanaḥ śāśvatocchedāntagrahṇāt|
tasmāc chīlāmarśaḥ,
antagrahāc chīlavrataparāmarśaḥ|
yamevānataṃ gṛhṇāti tena śuddhipratyāgamanāt|
tato dṛśaḥ|
652$$‘āmarśaḥ’ iti vartate |
śīlavrataparāmarśād dṛṣṭiparāmarśaḥ pravartate|
yena śuddhiṃ pratyeti tasyāgrato grahaṇāt|
tataḥ-- rāgaḥ svadṛṣṭau mānaśca,
tasyām abhiṣvaṅgāt, tathā connatigamanāt|
dveṣo’nyatra,
svadṛṣṭyadhyavasitasya tatpratyanīkabhūtāyāṃ paradṛṣṭau dveṣaḥ pravartate|
apare svadṛṣṭāv eva anyatra gṛhīte tyaktāyāṃ dveṣam icchanti| darśanaheyānāṃ rāgādīnāṃ svasāntānikadṛṣṭyālambanatvāt|
ity anukramaḥ||33||
eṣa eṣāṃ daśānāṃ kleśānāṃ pravṛttikramaḥ||33||
utpadyamānas tu tribhiḥ kāraṇair utpadyate—
aprahīṇād anuśayād viṣayāt pratyupasthitāt|
ayoniśo manaskārāt kleśaḥ,
tad yathā-- rāgānuśayo’prahīṇo bhavaty aparijñātaḥ kāmarāgaparyavasthānīyāś ca dharmā ābhāsagatā bhavanti|
tatra cāyoniśo manaskāra evaṃ kāmarāga utpadyate|
tāny etāni yathākramaṃ hetu-viṣaya-prayogabalānī|
evam anyo’pi kleśa utpadyata iti veditavyaḥ, yaḥ--
sampūrṇākāraṇaḥ||34||
kadā cit kila viṣayabalena eva utpadyante, na hetubalena |
yathā-- parihāṇadharmakasyārhata iti||34||
eta eva anuśayāḥ sūtre bhagavatā traya āsravā uktāḥ--
653$$kāmāsravaḥ, bhavāsravaḥ, avidyāsrava iti|
catvāra oghāḥ-- kāmaughaḥ, bhavaudhaḥ, dṛṣṭyoghaḥ, avidyaughaś ca|
catvāro yogā eta eva|
catvāryupādānāni—kāmopādānam, dṛṣṭyupadānam, śīlavratopādānam, ātmavādopādānam iti|
tatra tāvat
kāme saparyavasthānāṃ kleśāḥ kāmāsravo vinā|$$mohena,
avidyāṃ varjayitvā’nye kāmāvacarāḥ kleśāḥ saha paryavasthānaiḥ kāmāsravo veditavya ekacatvāriṃśad dravyāṇi |
ekatriṃśadanuśayāḥ pañcaprakārāmavidyāṃ hitvā daśa paryavasthānāni|
anuśayā eva rūpārūpye bhavāsravaḥ||35||
‘vinā mohena’ iti vartate|
rūpārūpyāvacarā avidyāvarjyā anuśayā bhavāsravo dvāpañcāśad dravyāṇi—
rūpāvacarāḥ ṣaḍviṃśatiranuśayāḥ pañcaprakārāmavidyāṃ hitvā ārūpyāvacarāḥ ṣaḍviṃśatiḥ|
nanu ca tatra apy asti paryavasthānadvayam-- styānamauddhatyaṃ ca,
prakaraṇeṣu ca uktam “bhavāsravaḥ katamaḥ?
avidyāṃ sthāpayitvā yāni tadanyāni rūpārūpyapratisaṃyuktāni |
saṃyojanabandhanānuśayopakleśaparyavasthānāni” ( ) iti,
kasmād iha tasyāgrahaṇam? asvātantryād iti kāśmīrāḥ||35||
kiṃ punaḥ kāraṇaṃ rūpārūpyavacarā anuśayāḥ samasyaiko bhavāgra uktaḥ?
avyākṛtāntarmukhā hi te samāhitabhūmikāḥ|$$ata ekīkṛtāḥ,
te hy ubhaye’py avyākṛtā antarmukhapravṛttāḥ samāhitabhūmikāś ca iti trividhena sādharmyeṇa ekīkṛtāḥ|
654$$yena eva ca kāraṇena bhavarāga uktastena eva bhavāsrava ity
avidyedānīṃ traidhātukyavidyāsrava iti siddham|
tāni pañcadaśa dravyāṇi|
kiṃ kāraṇam asau pṛthagvyavasthāpyate? sarveṣāṃ teṣām—
mūlamavidyetyāsravaḥ pṛthak ||36||
yathā ca ete āsravā uktā veditavyā,
tathaughayogā dṛṣṭīnāṃ pṛthagbhāvastu pāṭavāt|
kāmāsrava eva kāmaughaḥ kāmayogaś ca|
evaṃ bhavāsrava eva bhavaugho bhavayogaś ca, anyatra dṛṣṭibhyaḥ|
tāḥ kila paṭutvādoghayogeṣu pṛthak sthāpitāḥ|
nāsraveṣvasahāyānāṃ na kilāsyānukūlatā||37||
āsayantītyāsravāṇāṃ nirvacanaṃ paścād vakṣyati|
na ca kila kevalā dṛṣṭaya āsyānukūlāḥ, paṭutvāt|
ata āsraveṣu na pṛthak sthāpitāḥ|
miśrīkṛtya sthāpitā iti|
tad evaṃ kāmaugha ekānnatriṃśad dravyāṇi|
rāgapratighamānāḥ pañcadaṣa vicikitsāścatasro daśa paryavasthānānīti |
655$$tadevaṃ kāmaugha ekānnatriṃśad dravyāṇi|$$rāgapratighamānāḥ pañcadaśa vicikitsāścatasro daśa paryavasthānānīti|$$bhavaugho’ṣṭāviṃśatidravyāṇi|
rāgamānā viṃśatiḥ|
vicikitsā’ṣṭau |
dṛṣṭyoghaḥ ṣaṭtriṃśad dravyāṇi |
avidyaughaḥ pañcadaśa dravyāṇi|
oghavad yogā veditavyāḥ||37||
yathoktā eva sā’vidyā dvidhā dṛṣṭervivecanāt|$$upādānāni,
kāmayoga eva sahāvidyayā kāmopādānaṃ catuśtriṃśad dravyāṇi—
rāgapratighamānā’vidyā viṃśatiḥ, vicikitsāścatasraḥ, daśa paryavasthānāni|
bhavayoga eva sahāvidyayā ātmavādopādānam aṣṭatriṃśad dravyāṇi|
rāgamānāvidyāstriśadvicikitsā aṣṭau|
dṛṣṭiyogāc chīlavrataṃ niṣkṛpya dṛṣṭthupādānaṃ triśad dravyāṇi |
śīlavratopādānaṃ ṣaḍdravyāṇi karmadṛṣṭibhyo niṣkṛṣṭam|
mārgapratidvandvād, ubhayapakṣavipralambhanāc ca|
gṛhiṇo’py anena vipralabdhā anaśanādibhiḥ svargamārgasaṃjñayā|
pravrajitā apīṣṭaviṣayaparivarjanena śuddhipratyāgamanād iti|
missing
kiṃ kāraṇam avidyāṃ miśrayitvopādānam uktaṃ na pṛthak? bhavagraḥaṇād upādānāni|
656$$avidyā tu grāhikā neti miśritā||38||
asamprakhyānalakṣaṇatayā’paṭutvādavidyā na grāhikā bhavati, ataḥ kila miśritā|
sūtre tu bhagavatoktam—
“kāmayogaḥ katamaḥ? vistareṇa yāvad yo’sya bhavati kāmeṣu kāmarāgaḥ kāmacchandaḥ kāmasnehaḥ kāmaprema kāmecchā kāmamūrcchā kāmagarddhaḥ kāmaparigarddhaḥ kāmanandī kāmaniyantiḥ kāmādhyavasānam, tadanyacittaṃ paryādāya tiṣṭhati--
ayam ucyate kāmayogaḥ |
evaṃ yāvad bhavayogaḥ”|
( ) chandarāgaś copādānam uktaṃ sūtrāntareṣu,
ato vijñāyate kāmā hy upādānam api kāmādiṣu yaśchandarāga iti||38||
uktam idam anuśayā evāsravaughayogopādānasaṃśabditāḥ sūtreṣv iti|
atha ko’yam anuśayārthaḥ? kaś ca yāvad upādānārthaḥ?
aṇavo’nugatāścaite dvidhā cāpyanuśerate|$$anubadhnanti yasmācca tasmādanuśayāḥ smṛtāḥ||39||
tatra aṇavaḥ sūkṣmapracāratvāt durvijñānatayā|
anugatāḥ prāptyanuṣaṅgataḥ|
anuśerate dvābhyāṃ prakārābhyām-- ālambanataḥ, saṃprayogataśca |
anubadhnanti; aprayogeṇa pratinivārayato’pi punaḥ punaḥ sammukhībhāvāt|
ebhiḥ karaṇairanuśayā ucyante||
āsayantyāsravantyete haranti śleṣayantyatha|$$upagṛhṇanti cetyeṣāmāsravādiniruktayaḥ||40||
āsayanti saṃsāre, āsravanti bhavāgrād yāvad avīciṃ ṣaḍbhir āyatanavraṇair ity āsravāḥ|
657$$haranti ity oghāḥ|
śleṣayanti iti yogāḥ|
upagṛhṇanti iti upādānāni|
evaṃ tu sādhīyaḥ syād-- āsravatyebhiḥ santatirviṣayeṣv ity āsravāḥ|
“tadyathā āyuṣmanto naur mahadbhir abhisaṃskāraiḥ pratisroto nīyate|
sā teṣām eva saṃskārāṇāṃ pratiprasrabdhyā’lpakṛcchreṇa anusrota uhyate” iti sūtravādānusārāt|
abhimātravegatvād oghāḥ|
tarhi tadvānuhyate tadanuvidhānāt|
nādhimātrasamudācāriṇo’pi yogāḥ; vividhaduḥkhayojanāt|
abhīkṣṇānuṣaṅgato vā kāmādyupādānād upādānāni iti||40||
missing
saṃyojanādibhedena punas te pañcadhoditāḥ|
ta eva anuśayāḥ punaḥ saṃyojanabandhanānuśayopakleśaparyavasthānabhedena pañcadhā bhittvā uktāḥ|
tatra nava saṃyojanāni—
anunayapratighamānāvidyādṛṣṭiparāmarśavicikitserṣyāmātsaryasaṃyojanāni|
658$$tatrānunayasaṃyojanaṃ traidhātuko rāgaḥ|
evam anyāni yathāsambhavaṃ yojyāni|
dṛṣṭisaṃyojanaṃ tisro dṛṣṭayaḥ|
parāmarśasaṃyojanaṃ dve dṛṣṭī|
ata eva ucyate—
syād dṛṣṭisamprayuktaṣu dharmeṣv anunayasaṃyojanena saṃyukto na dṛṣṭiaṃyojanena;
na ca tatra dṛṣṭyanuśayo na anuśayitā|
āha-- syāt samudayajñāne utpanne nirodhajñāne’nutpanne
nirodhamārgadarśanaprahātavyeṣu dṛṣṭiśīlavrataparāmarśasamprayukteṣu yāvad dharmeṣu |
teṣu hy anunayasaṃyojanena saṃyuktas tadālambanena dṛṣṭisaṃyojanena asaṃyuktaḥ;
sarvatragasya prahīṇatvād asarvatragasya ca tadālambanasaṃprayogiṇo dṛṣṭisaṃyojanasya abhāvāt|
dṛṣṭyanuśayaś ca teṣv anuśete|
te eva parāmarśadṛṣṭī samprayogataḥ|
kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃyojanaṃ pṛthag uktam,
dve punar dṛṣṭī parāmarśasaṃyojanaṃ pṛthak?
659$$dravyāmarśanasāmānyād dṛṣṭiḥ saṃyojanāntaram||41||
aṣṭādaśa dravyāṇi tisro dṛṣṭayaḥ |
aṣṭādaśa eva dve parāmarśadṛṣṭī|
ataḥ kila dravyasāmānyād ete saṃyojanāntaraṃ kṛte|
ete ca dve parāmarśasvabhāve, na śeṣā iti parāmarśanasāmānyād apy ete pṛthāgvihite;
grāhyagrāhakabhedāt||41||
atha kasmādīrṣyāmātsarye saṃyojane pṛthak saṃyojanadvayam uktaṃ na anyat paryavasthānam?
ekāntākuśalaṃ yasmāt svatantraṃ cobhayaṃ yataḥ|$$īrṣyāmātsaryameṣūktaṃ pṛthak saṃyojanadvayam||42||
na hy anyat paryavasthānam evañ jātīyakam asti yatra etad ubhayaṃ syād—
ekāntākuśalatvaṃ svatantratvaṃ ca iti|
yasya aṣṭau paryavasthānāni tasya evaṃ syāt|
yasya punar daśa tasya krodhamrakṣāv apy ubhayaprakārau |
tasmān na bhavaty ayaṃ parihāra ity apare ||42||
missing
660$$punar anyatra bhagavatā saṃyojanam uktam—
pañcadhā’varabhāgīyam,
tad yathā satkāyadṛṣṭiḥ, śīlavrataparāmarśaḥ, vicikitsā, kāmacchandaḥ, vyāpāda iti|
kasmād etāny avarabhāgīyāny ucyante? avarabhāgahitatvāt|
avaro hi bhāgaḥ kāmadhātuḥ, etāni ca tasya anuguṇāni |
yasmāt—
dvābhyāṃ kāmānatikramaḥ|$$tribhistu punar āvṛttiḥ,
kāmacchandavyāpādābhyāṃ kāmadhātuṃ na atikrāmati|
satkāyadṛṣṭyādibhir atikrānto’pi punar āvartyate;
dauvārikānucarasādharmyāt|
tribhiḥ sattvāvaratāṃ na atikrāmati pṛthagjanatvam,
dvābhyāṃ dhātvavaratāṃ kāmadhātum|
tasmād eva tāny avarabhāgīyāni ity apare|
661$$yadā srota-āpannasya paryādāya trisaṃyojanaprahāṇāt ṣaṭkleśāḥ prahīṇāḥ,
kim arthaṃ tisro dṛṣṭīrapahāya trayam eva āha—
satkāyadṛṣṭiṃ śīlavrataparāmarśaṃ vicikitsāṃ ca?
sarvam etad vaktavyaṃ syāt, kin tu uktam—
mukhamūlagrahāt trayam||43 ||
triprakārāḥ kila kleśāḥ-- ekaprakārā dviprakārāś catuṣprakārāś ca|
teṣām ebhis tribhir mukhaṃ gṛhītam iti|
api cāntagrāhadṛṣṭiḥ satkāyadṛṣṭipravartitā, dṛṣṭiparāmarśaḥ śīlavrataparāmarśaḥ pravartitaḥ, mithyādṛṣṭirvicikitsā pravartitā|
ato mūlaṃ gṛhītam iti||43||
apare punar āhuḥ--
agantukāmatā mārgavibhramo mārgasaṃśayaḥ|$$ityantarāyā mokṣasya gamane’tastrideśanā||44||
662$$trayo’ntarāyā deśāntaragamane bhavanti—
agantukāmatā, mārgavibhramo’nyamārgasaṃśrayaṇāt, mārgasaṃśayaś ca|
evaṃ mokṣagamane’pyeta eva trayo’ntarāyāḥ |
tatra satkāyadṛṣṭyā mokṣāduttrāsamāpannasyāgantukāmatā bhavati|
śīlavrataparāmarśenānyamārgasaṃśrayaṇānmokṣavibhramaḥ|
vicikitsayā mārgasaṃśayaḥ|
eṣāṃ mokṣagamanāntarāyāṇāṃ prahāṇaṃ dyotayan bhagavān kleśatrayasya eva prahāṇaṃ deśitavān ||44||
yathā bhagavatā pañcavidhamavarabhāgīyaṃ saṃyojanam uktam|
evaṃ punaḥ--
pañcadhaivordhvabhāgīyam,
katham? ity āha—
dvau rāgau rūpyarūpijau|$$tau $$auddhatyamānamohāś ca,
ity etāni pañcordhvabhāgīyani saṃyojanāni|
tadyathā-- rūparāgaḥ, ārūpyarāgaḥ, auddhatyam, mānaḥ, avidyā ca|
eṣāmaprahāṇenordhvadhātvanatikramāt|
samāptaḥ saṃyojanaprasaṅgaḥ||
bandhanāni katamāni?
trīṇi bandhanāni |
rāgo bandhanaṃ sarvaḥ, dveṣo bandhanaṃ sarvaḥ, moho bandhanaṃ sarvaḥ|
kasmād etad eva trayaṃ bandhanam uktaṃ bhagavatā?
vidvaśād bandhanatrayam||45||
trivedanāvaśāt trīṇi bandhanāni|
sukhāyāṃ hi vedanāyāṃ rāgo’nuśete ālambanasamprayogābhyām|
duḥkhāyāṃ dveṣaḥ |
aduḥkhāsukhāyāṃ moho na tathā rāgadveṣau|
svasāntānikālambanato vā niyamaḥ||45||
663$$anuśayā pūrvam eva uktāḥ||
ukleśāḥ vaktavyāḥ|
tatra ye yāvat kleśā upakleśā api te; cittopakleśanāt|
ye’py anye caitasāḥ kliṣṭāḥ saṃskāraskandhasaṃjñitāḥ|$$kleśebhyas te’py upakleśāste tu na kleśasaṃjñitāḥ||46||
ye’py anye kleśebhyaḥ kliṣṭā dharmāḥ saṃskāraskandhasaṃgṛhītāś caitasikāsta upakleśā eva |
te punar ye kṣudravastuke paṭhitāḥ|
iha tu paryavasthānakleśamalasaṃgṛhītān eva nirdekṣyāmaḥ||46||
kāni punaḥ paryavasthānāni? ityāha-- kleśā api iha paryavasthānam;
kāmarāgaparyavasthānapratyayaduḥkham iti sūtre vacanāt|
prakaraṇaśāstre tu—
āhrīkyamanapatrāpyamīrṣyāmātsaryamuddhavaḥ|$$kaukṛtyaṃ styānamiddhaṃ ca paryavasthānam aṣṭadhā||47||
vaibhāṣikanyāyena punar daśa paryavasthānāni-- etāni ca aṣṭau,
krodhamrakṣau ca,
tatrāhrīvayānapatrāpye vyākhyāte|
parasampattau cetaso vyāroṣa īrṣyā |
dharmāmiṣakauśalapradānavirodhī cittāgraho mātsaryam|
664$$auddhatyaṃ cetaso’vyupaśamaḥ|
kaukṛtyaṃ styānaṃ ca vyākhyāte|
kāyasandhāraṇāsamarthaś cittābhisaṃkṣepo middham|
tat tu kliṣṭam eva paryavasthānam, kaukṛtyaṃ ca|
vyāpādavihiṃsāvarjitaḥ sattvāsattvayorāghātaḥ krodhaḥ|
avadya-pracchādanaṃ mrakṣaḥ|
eṣāṃ ca daśānāṃ paryavasthānānāṃ
rāgotthā āhrīkyauddhatyamatsarāḥ|
ete traya upakleśā rāganiḥṣyandāḥ|
mrakṣe vivādaḥ,
tṛṣṇāniḥṣyanda ity eke|
avidyāniḥṣyānda ity apare|
ubhayor ity anye|
yathākramaṃ jñātājñātānām iti|
avidyātaḥ styānamiddhānapatrapāḥ||48||
ete trayo’vidyāniḥṣyandāḥ||48||
kaukṛtyaṃ vicikitsājaṃ krodherṣye pratighānvaye|
pratighasamutthe iti|
ete ca daśa kleśaniḥṣyandā upakleśāḥ|
anye ca ṣaṭkleśamalāḥ
tadyathā—
māyā śāṭhyaṃ madastathā||49||$$665$$pradāśa upanāhaśca vihiṃsā ceti,
tatra paravañcanā māyā |
cittakauṭilyaṃ śāṭhyam,
yena yathābhūtaṃ nāviṣkaroti vikṣipatyaparisphuṭaṃ vā pratipadyate|
madaḥ pūrvoktaḥ|
sāvadyavastudṛḍhagrāhitā pradāśaḥ, yena nyāyasaṃjñaptiṃ na gṛhṇāti|
āghātavastubahulīkāra upanāhaḥ |
viheṭhanaṃ vihiṃsā, yena prahārapāruṣyādibhiḥ parān viheṭhayate|
eṣāṃ punaḥ ṣaṇṇāṃ kleśamalānāṃ
rāgajau|$$māyāmadau pratighaje upanāhavihisaṃne||50||$$dṛṣṭyāmarśāt pradāśastu śāṭhyaṃ dṛṣṭisamutthitam|
“kiṃ kuṭilam? pāpikā dṛṣṭiḥ” iti gāthāvacanād yujyate |
śāṭhyaṃ dṛṣṭiniḥṣyandaḥ||49-50||
ka eṣāṃ kim prahātavyaḥ? yāni tāvat daśa paryavasthānāny uktāni,
tatrāhrīkyānapatrāpyastyānamiddhoddhavā dvidhā||51||
ete pañca dharmā dvividhā darśanabhāvanāprahātavyāḥ; ubhayaprakārakleśasaṃprayogāt|
yaśca yaddarśanaheyasamprayuktaḥ sa taddarśanaprahātavyaḥ||51||
tad anye bhāvanāheyāḥ,
tebhyo’nye paryavasthānasaṃgṛhītā upakleśā bhāvanāheyā eva|
īrṣyāmātsaryakaukṛtyakrodhamrakṣāḥ svatantrāś ca|
svatantrāś ca
ete pañcopakleśāḥ; adhimātrasamprayogitvāt|
yathā ete īrṣyādayaḥ pañcopakleśā bhāvanāheyāḥ,
svatantrāś ca tathā malāḥ|
ṣaṭkleśamalās tathā eva|
ete punar yathā uktā upakleśāḥ
kāme’śubhāḥ,
666$$kāmadhātāv akuśalāḥ|
tatra api $$trayo dvidhā,
styānauddhatyamiddhāni akuśalāvyākṛtāni|
pareṇa avyākṛtāstataḥ||52||
kāmadhātor ūrdhvam avyākṛtāḥ upakleśā yathāsambhavam||52||
kati punareṣāṃ kutastyā veditavyāḥ?
māyā śāṭhyaṃ ca kāmādyadhyānayoḥ,
etau dvau kāmadhātau prathame ca dhyāne |
kathaṃ brahmaloke māyā?
brahmavacanāt|
sa hi tatra mahābrahmā vitathātmasandarśanatayā āyuṣmantamaśvajitaṃ vañcayituṃ pravṛttaḥ|
uktampi śāṭhyaṃ prasaṅgeṇāgataṃ punar eva uktam|
styānauddhatyamadā dhātutraye,
ete trayas traidhātukāḥ|
anye kāmadhātujāḥ||53||
ṣoḍaśabhyaḥ pañcāpanīyānya ekādaśopakleśāḥ kāmāvacāra eva||53||
uktāḥ kleśā upakleśāś ca||
atha eṣām anuśayānāṃ kati manobhūmikāḥ? kati ṣaḍvijñānakāyikāḥ? saṃkṣepataḥ
samānamiddhā dṛggheyā manovijñānabhūmikāḥ|
667$$darśanaprahātavyāḥ sarve namobhūmikāḥ saha mānasiddhābhyāṃ bhāvanāheyābhyām api|
te hi sakale manobhūmike|
upakleśāḥ svatantrāś ca,
ye ca ke cid upakleśāḥ svatantrās te bhāvanāheyā api santo manobhūmikā eva draṣṭavyāḥ|
ṣaḍvijñānāśrayāḥ pare||54||
anye kleśopakleśāḥ ṣaḍvijñānabhūmikāḥ veditavyāḥ|
ke punar anye? bhāvanāprahātavyā rāgapratighāvidyā upakleśāśca tatsamprayuktāḥ,
āhrīkyānapatrāpyastyānauddhatyāni, ye ca kleśamahābhūmikeṣu uktāḥ||54||
anye kleśopakleśāḥ ṣaḍvijñānabhūmikāḥ veditavyāḥ|$$ke punaranye bhāvanāprahātavyā rāgapratighāvidyā upakleśāśca tatsamprayuktāḥ āhrokyānapatrāpyastyānauddhatyāni ye ca kleśamahābhūmikeṣūktāḥ||54||$$yānīmāni sukhādīni pañcendriyāṇi,
eṣāṃ katamena indriyeṇa katamaḥ kleśa upakleśo vā samprayuktaḥ?
sukhābhyāṃ samprayukto hi rāgaḥ,
sukhasaumanasyābhyāṃ rāgaḥ samprayuktaḥ|
dveṣo viparyayāt|
duḥkhābhyām ity arthaḥ | duḥkhena daurmanasyena ca|
harṣadainyākāravartitvāt ṣaḍvijñānabhūmikatvāc ca rāgadveṣayoḥ|
mohaḥ sarvaiḥ,
avidyāyāḥ sarvakleśasamprayogitvāt pañcabhir api indriyaiḥ samprayogaḥ|
asaddṛṣṭir manoduḥkhasukhena tu||55||
manoduḥkhaṃ daurmanasyam, manaḥsukhaṃ saumanasyaṃ ca|
tābhyāṃ mithyādṛṣṭiḥ samprayuktā puṇyakarmaṇāṃ pāpakarmaṇāṃ ca yathākramam||55||
daurmanasyena kāṅkṣā,
668$$saṃśayito hi niścayenārthī durmanāyate||
anye saumanasyena,
anye’nuśayāḥ saumanasyena eva saṃprayuktāḥ|
ke punar anye? catasro dṛṣṭayaḥ, mānaś ca|
harṣākāravartitvāt|
kiṃ pratisaṃyuktā ime’nuśayā nirdiṣṭāḥ? āha—
kāmajāḥ|
evaṃ pratiniyataṃ samprayogam uktvā sāmānyena āha—
sarve’py upekṣayā,
sarve’py ete’nuśayā upekṣendriyeṇa samprayuktāḥ|
pravāhacchedakāle kila kleśānām avaśyam upekṣā santiṣṭhate|
adhobhūmikāḥ katham? ity āha—
svaiḥ svairyathābhūmyūrdhvabhūmikāḥ||56||
svaiḥ svair indriyair ūrdhvabhūmikā anuśayāḥ samprayujyante|
yasyāṃ bhūmau yāvantīndriyāṇi,
tatra api cāturvijñānakāyikāś cāturvijñānakāyikaiḥ, manobhūmikā manobhūmikair eva yathāsaṃbhavam||56||
uktaḥ kleśānām indriyasamprayogaḥ||
upakleśānāṃ punaḥ
daurmanasyena kaukṛtyamīrṣyā krodho vihiṃsanam|$$upanāhaḥ pradāśaś ca,
‘samprayuktāni’ iti vartate|
dainyākāravartitvād eṣām, manobhūmikatvāc ca|
669$$mātsaryaṃ tu viparyayāt||57||
saumanasyena ity arthaḥ|
lobhānvayatvena harṣākāravartitvāt||57||
māyā śāṭhyamatho mrakṣo middhaṃ ca ubhayathā,
saumanasyadaurmanasyābhyām|
kadā cid dhi sumanāḥ paraṃ vañcayate, kadā cid durmanāḥ|
evaṃ yāvat svapiti|
madaḥ|$$sukhābhyām,
tṛtīye dhyāne sukhenādhatāt,
saumanasyena ūrdhvam upekṣyā|
yasmāt
sarvagopekṣā,
atastayā sarve’nuśayāḥ samprayujyante|
na hi tasyāḥ kvacit pratiṣedhaḥ, yathā’vidyāyāḥ|
catvāryanyāni pañcabhiḥ||58||
āhrīkyamanapatrāpyaṃ styānamauddhatyaṃ ca etāni catvāri paryavasthānāni pañcabhir api indriyaiḥ saṃprayujyante;
akuśalamahābhūmikatvāt, kleśamahābhūmikatvāc ca||58||
missing
yāni sūtre pañca nivaraṇāni uktāni—
kāmacchandaḥ, vyāpādaḥ, styānamiddham, auddhatyakaukṛtyam, vicikitsā ca |
kiṃ traidhātukyaḥ styānauddhatyavicikitsā gṛhyante? atha kāmapratisaṃyuktā eva?
“kevalo’yaṃ paripūrṇo’kuśalarāśiryaduta pañca nivaraṇāni” ity ekāntāḥ; kuśalatvavacanāt sūtre|
kāme nivaraṇāni,
na anyatra dhātau |
kiṃ punaḥ kāramaṃ dve styānamiddhe evaṃ nivaraṇam uktam, dve cauddhatyakaukṛtye ekam?
670$$ekavipakṣāhārakṛtyataḥ|$$dvyekatā
dvayor ekatā dvyekatā|
vipakṣaḥ pratipakṣo’nāhāra ity eko’rthaḥ|
styānamiddhayor eka āhāraḥ sūtre, anāhāraś ca |
kaḥ styānamiddhanivaraṇasyāhāraḥ? pañca dharmāḥ--
tandrā, aratiḥ, vijṛmbhikā, bhakte’samatā, cetaso līnatvam iti|
atha styānamiddha-nivaraṇasyānāhāraḥ? ālokasaṃjñeti|
kṛtyamanayor apy ekam|
ubhe api hy ete cittaṃ layaṃ ca udayataḥ|
auddhatyakaukṛtyayor apy eka āhāra uktaḥ, eko’nāhāraḥ|
kaścauddhatyakaukṛtyanivaraṇasyāhāraḥ? catvāro dharmāḥ--
jñātivitarkaḥ, janapadavitarkaḥ, amaravitarkaḥ,
paurāṇasya ca hasitakrīḍitaramitaparibhāvitasyānusmartā bhavati iti|
kaścauddhatyakaukṛtyanivaraṇasyānāhāraḥ? śamatha iti|
kṛtyamapyanayor ekam|
ubhe api hy ete cittam avyupaśāntaṃ vartayataḥ|
atha ekavipakṣāhārakṛtyatvāt dvayor apy ekatvam uktam|
yadi sarvakleśā nivaraṇam, kasmāt pañca eva uktāni?
pañcatā skandhavighātavicikitsanāt||59||
kāmacchandavyāpādābhyāṃ śīlaskandhavighātaḥ |
styānamiddhena prajñāskandhasya, auddhatyakaukṛtyena samādhiskandhasya|
samādhiprajñayor abhāve satyeṣu vicikitsako bhavati ity ataḥ pañcoktāni|
etasyāṃ tu kalpanāyāṃ samādhiskandhavirodhina auddhatyakaukṛtyānivaraṇasya pūrvaṃ grahaṇaṃ prāpnoti|
ato yathāsaṅkhyametābhyāṃ samādhikprajñāskandhopaghāta ityapare|
samādhiprayuktasya hi styānamiddhād bhayam,
dharmapravicayaprayuktasyauddhatyakaukṛtyād iti|
671$$anye tv anyathā varṇayanti|
kathaṃ varṇayanti? cāragatasya priyāpriyarūpeṣu viṣayeṣu nimittagrāhād vihāragatasya tatpūrvakau kāmacchanadavyāpādau samādhipraveśasyādito’ntarāyaṃ kurutaḥ |
tataḥ samādhipraviṣṭasyāprayogeṇa śamathavipaśyanāsevanāt styānamiddhamauddhatyakaukṛtyaṃ vicikitsā ca yathākramaṃ śamathavipaśyanayor antarāyaṃ kurutaḥ|
vyutthitasya api dharmanidhyānakāle vicikitsā antarāyaṃ karoti|
ataḥ pañca nivaraṇānyuktāni||59||
idaṃ vicāryate—
visabhāgadhātusarvatragāṇāṃ nirodhamārgadarśanaprahātavyānāṃ ca sāsravālambanānāṃ yadālambanaṃ parijñāyate te tadā na prahīyante,
yadā prahīyante tadālambanaṃ na parijñāyate iti katham eṣāṃ prahāṇam?
na avaśyam ālambanaparijñānāt kleśānāṃ kṣayo bhavati|
kiṃ tarhi? caturbhiḥ prakāraiḥ |
katamaiś caturbhiḥ? darśanaheyānāṃ tāvat—
ālambanaparijñānāt, tadālambanasaṃkṣayāt|$$ālambanaprahāṇāc ca,
672$$tatra ālambanaparijñānād duḥkhasamudayadarśanaheyānāṃ svabhūmyālambanānām āsravālambanānāṃ ca|
tadālambanasaṃkṣayādvisabhāgadhātusarvatragāṇām |
tadālambanāḥ sabhāgadhātusarvatragāḥ|
teṣu prahīṇeṣu te’pi prahīṇā bhavanti |
ālambanaprahāṇāt nirodhamārgaheyānāṃ sāsravālambanānām|
te hy anāsravālambanās teṣām ālambanam|
atas teṣu prahīṇeṣu te’pi prahīṇā bhavanti|
bhāvanāheyānāṃ punaḥ--
pratipakṣodayāt kṣayaḥ||60||
yasya hi kleśaprakārasya pratipakṣo mārga utpadyate sa prahīyate|
kasya punaḥ kaḥ pratipakṣaḥ?
adhimātrādhimātrasya mṛdumṛdur iti vistareṇa paścāt pravedayiṣyāmaḥ||60||
kati vidhaś ca pratipakṣaḥ? ity āha—
prahāṇādhāradūratvadūṣaṇākhyaścaturvidhaḥ| $$pratipakṣaḥ,
prahāṇapratipakṣaḥ ānantaryamārgaḥ|
ādhārapratipakṣas tasmāt pareṇāryo mārgo yena tatprāpitaṃ prahāṇamādhāryate|
673$$dūrībhāvapratipakṣo vimuktimārgāt pareṇa yo mārgaśchinnaprāptidūrīkaraṇāt|
vimuktimārgo’pi ity apare|
so’pi hi tāṃ kleśaprāptiṃ dūrīkaroti|
vidūṣaṇapratipakṣo yena mārgeṇa taṃ dhātuṃ doṣato darśanād vidūṣayati|
api tv iyamānupūrvī sādhvī bhavet|
vidūṣaṇapratipakṣo duḥkhasamudayālambanaḥ prayogamārgaḥ|
prahāṇapratipakṣaḥ sarva ānantaryamārgaḥ|
ādhārapratipakṣo vimuktimārgaḥ|
dūrībhāvapratipakṣo viśeṣamārga iti|
prahīyamāṇaḥ kleśaḥ kutaḥ prahātavyaḥ?
prahātavyaḥ kleśa ālambanāt mataḥ||61||
na hi samprayogāt kleśo vivecayituṃ śakyate|
ālambanāc ca śakyate;
yasmān na punas tadālambyotpadyate|
anāgatastāvacchakyetālambanād vivecayitum, atītas tu katham?
atha ālambanaparijñānāt prahātavya ity ayam asyārthaḥ? eṣo’pi naikāntaḥ|
tasmād vaktavyam etat-- kiyatā kiyatā kleśaḥ prahīṇo vaktavyaḥ?
svāsāntānikaḥ prāpticchedāt|
674$$pārasāntānikastu kleśaḥ sarvaṃ ca rūpam akliṣṭaś ca dharmaḥ;
tadālambanasvāsāntānikakleśaprahāṇāt||61||
dūrībhāva ity ucyate, katividho dūrībhāvaḥ? caturvidhā kila dūratā|
vailakṣaṇyād vipakṣatvād deśavicchedakālataḥ|$$bhūtaśīlapradeśādhvadvayānāmiva dūratā||62||
1. vilakṣaṇadūratā, yathā mahābhūtānām|
vailakṣaṇyāt sahajānām api dūratā|
2. vipakṣadūratā, yathā śīlasya dauḥśīlyam|
675$$3. deśavicchedadūratā, yathā viprakṛṣṭadeśānāṃ deśavicchedāt pūrvapaścimasamudravat|
4. kāladūratā, yathā atītānāgatadūram ucyate|
kutas tad dūram? vartamānāt|
yadanantarātītam utpadyamānaṃ ca tat kathaṃ dūram?
adhvanānātvena tad dūraṃ na cirabhūtabhāvitvena |
vartamānam apy evaṃ dūraṃ prāpnoti? akāritrāt tarhi tad dūram|
asaṃskṛtasya katham antikatvaṃ sidhyati? sarvatra tatprāpteḥ|
atītānāgate’pi prasaṅgaḥ |
ākāśaṃ ca katham? evaṃ tarhyatītānāgatamanyonyaṃ varttamānavyavahitatvād dūram|
varttamānamubhayorāsannatvādantikam|
asaṃskṛtaṃ ca apy avyavahitatvād iti|
evam apy atītānāgataṃ varttamānasyāntikatvād ubhayaṃ prāpnoti?
evaṃ tu yuktaṃ syāt— dharmasvalakṣaṇādanāgataṃ dūram asamprāptatvāt, atītaṃ ca pracyutatvāditi||62||
676$$kiṃ mārgaviśeṣagamanāt kleśānāṃ punaḥ prahāṇaviśeṣo bhavati? na etad asti|
sarveṣāṃ hi kleśānām—$$sakṛt kṣayaḥ,
yasya yaḥ prahāṇamārgastenaiva tasya kṣayaḥ|
visaṃyogalābhasteṣāṃ punaḥ punaḥ |
katiṣu kāleṣu? ityāha-- ṣaṭsu kāleṣu|
pratipakṣodayaphalaprāptīndriyavivṛddhiṣu||63||
pratipakṣo vimuktimārga etasminn abhipretaḥ,
phalāni catvāri śrāmaṇyaphalāni,
indriyaviveddhirindriyasaṃcāraḥ--
eteṣu kāleṣu kleśasya visaṃyogalābhaḥ|
sa punar eṣa yathāyogaṃ draṣṭavyaḥ|
keṣāñ cit ṣaṭsu kāleṣu, keṣāñ cid yāvad dvayoḥ||63||
missing
677$$sa eva visaṃyogastāsu tāsv avasthāsu parijñāsaṃjñāṃ labhate |
dve hi parijñe—jñānaparijñā, prahāṇaparijñā ca|
tatra jñānaparijñā sāsravaṃ jñānam|
prahāṇaparijñā tu prahāṇam eva |
phale hetūpacārāt|
kim eka eva parijñā sarvaprahāṇam? na ity āha | kiṃ tarhi?
parijñā nava,
tatra tāvat,
kāmādyaprakāradvayasaṃkṣayaḥ| ekā,
678$$kāmadhātāvādyasya prakāradvayasya duḥkhasamudayadarśanaheyasya prahāṇam ekā parijñā|
dvayoḥ kṣaye dve te,
kāmadhātāv eva nirodhadarśanaheyasya prakārasya prahāṇam ekā parijñā |
mārgadarśanaheyasya ekā|
yathā kāmāvacarāṇāṃ darśanaprahātavyānāṃ prahāṇaṃ tisraḥ parijñāḥ,
tathordhvaṃ tisra eva tāḥ||64||
rūpārūpyāvacarāṇāṃ darśanaprahātavyānāṃ prahāṇaṃ tathā eva tisraḥ parijñā bhavanti,
duḥkhasamudayadarśanaprahātavyānāṃ prahāṇam ekā,
nirodhadarśanaheyānāṃ prahāṇaṃ dvitīyā,
mārgadarśanaheyānāṃ prahāṇaṃ tṛtīyā—
iti traidhātukānāṃ darśanaheyānāṃ prahāṇaṃ ṣaṭ parijñā bhavanti||64||
anyā avarabhāgīyarūpasarvāsrakṣayāḥ|$$tisraḥ parijñāḥ,
avarabhāgīyaprahāṇam ekā parijñā|
rūpāsravaprahāṇam ekā rūparāgakṣayaparijñā|
ārūpyāptānāṃ sarvāsravaprahāṇam ekā sarvasaṃyojanaparyādānaparijñā|
kasmād rūpārūpyāvacarāṇāṃ bhāvanāheyānāṃ prahāṇaṃ pṛthak parijñā, na darśanaheyānām?
bhāvanāheyānām atulyapratipakṣatvāt|
ity etā nava parijñāḥ|
āsāṃ pūrvikāḥ
ṣaṭ kṣāntiphalam,
yā eva darśanaheyaprahāṇasvabhāvāḥ|
jñānasya śeṣikāḥ||65||
avarabhāgīyaprahāṇādiparijñā bhāvanāmārgatvāt||65||
kathaṃ kṣāntiphalaṃ parijñā bhavanti? kṣāntīnāṃ jñānaparivāratvāt|
rājaparivāre rājopacāravat|
jñānaikaphalatvācca|
missing
anāgamyaphalaṃ sarvā dhyānānāṃ pañca vātha vā|$$aṣṭau,
679$$vaibhāṣikamatena mauladhyānaphalaṃ pañca parijñā yā rūpārūpyāvacarakleśaprahāṇasvabhāvāḥ;
kāmāvacarakleśaprahāṇasyānāgamyaphalatvāt|
bhadantaghoṣakasya matenāṣṭau|
sa hi vītarāgasya api kāmāvacarāṇāṃ darśanaheyānāṃ prahāṇaṃ darśanamārgaphalam icchati;
anāsravavisaṃyogaprāptilābhāt|
avarabhāgīyaprahāṇaparijñā tv anāgamyaphalam eva|
dhyānāntaraṃ dhyānavad draṣṭavyam|
ārūpyāṇāṃ tu
sāmantakasya ekā,
ākāśānantyāyatanasāmantakasyaikā rūparāgakṣayaparijñā phalam|
maulārūpyatrayasya ca||66||
maulānāṃ ca trayāṇāmārūpyāṇāmekaiva sarvasaṃyojanaparyādānaparijñā phalam||66||
missing
āryamārgasya sarvāḥ,
nava parijñāḥ phalam|
dve laukikasya,
laukikasya mārgasya dve avarabhāgīyarūparāgakṣayaparijñe phalam|
missing
anvayasya ca|
anvayajñānasyāpi dve parijñe phalaṃ paścime|
dharmajñānasya tisrastu,
paścimā eva traidhātukabhāvanāheyapratipakṣatvāt|
missing
ṣaṭ tatpakṣasya pañca vā||67||
680$$dharmajñānasya ṣaṭ parijñāḥ phalam, yā eva dharmajñānakṣāntijñānānām|
anvayajñānapakṣasya pañca, yā evānvayakṣāntijñānānām|
pakṣagrahaṇena hi kṣāntijñānāni gṛhyante||67||
kasmān na ekaikaṃ prahāṇaṃ parijñā vyavasthāpyate? yasmāt kṣāntiphalaṃ tāvat prahāṇaṃ vyavasthāpyate|
anāsravaviyogāpterbhavāgravikalīkṛteḥ|$$hetudvayasamuddhātāt parijñā,
yatra etāni trīṇi kāraṇāni bhavanti tat prahāṇaṃ parijñocyate |
pṛthagjanasya tāvad anāsravā visaṃyogaprāptirnāsti bhavāgravikalīkaraṇaṃ ceti nāsya prahāṇaṃ parijñākhyāṃ labhate|
āryasyāpi yat kṣāntiphalaṃ tāvat prahāṇam|
tatra tāvad duḥkhe’nvayajñānakṣāntāvanāsravā visaṃyogaprāptirasti, na tu bhavāgravikalīkṛtam|
duḥkhe’nvayajñāne ubhayam asti, na tu hetudvayasamuddhātaḥ|
samudayadarśanaprahātavyasya sarvatragahetoraprahīṇatvāt|
anyeṣu dharmānvayajñāneṣu sarvaṃ trayam asti|
atastāsvavasthāsu prahāṇaṃ parijñākhyāṃ labhate|
jñānaphalaṃ tu prahāṇam|
ataśca kāraṇatrayāt parijñākhyāṃ labhate|
caturthācca—
dhātvatikramāt||68||
yadā dhātuṃ samatikrāmati|
kṛtsnadhātuvairāgyāt ubhayasaṃyogavisaṃyogapañcamaṃ kāraṇamāhurābhidharmikāḥ|
681$$yaḥ prakāraḥ prahīṇo yadi tatra anyena tadālambanena kleśena visaṃyukto bhavati|
sa tu nānyat ubhayahetusamuddhātāt dhātusamatikramācceti na brūmaḥ||68||
kaḥ katibhiḥ parijñābhiḥ samanvāgataḥ?
na ekayā pañcabhir yāvad darśanasthaḥ samanvitaḥ|
pṛthagjanastāvan na eva samanvāgataḥ|
āryo’pi darśanamārgastho yāvatsamudayadharmajñānakṣāntau naiva samanvāgataḥ|
samudayadharmajñāna ekayā samanvāgataḥ|
samudayānvayajñāne dvābhyām, nirodhadharmajñāne tisṛbhiḥ,
nirodhānvayajñāne catasṛbhiḥ, mārgadharmajñāne pañcabhiḥ|
bhāvanāsthaḥ punaḥ ṣaḍbhirekayā vā dvayena vā||69||
bhāvanāmārgasthaḥ punar āryapudgalo mārgānvayajñāne ṣaḍbhiḥ parijñābhiḥ samanvāgato
yāvat kāmavairāgyaṃ na prāptaḥ|
682$$parihīṇo’pi tataḥ kāmavairāgyaṃ prāptaḥ pūrvaṃ paścād vā ekayā avarabhāgīyaprahāṇaparijñayā|
arhattvaprāpta ekayaiva sarvasaṃyojanaparyādānaparijñayā|
parihīṇo’pi rūpāvacareṇa paryavasthānena ekayā avarabhāgīyaprahāṇaparijñayā|
rūpavairāgyaṃ prāpto dvābhyām avarabhāgīyaprahāṇa-rūparāga-kṣayaparijñābhyām|
parihīṇo’pyārūpyāvacareṇa paryavasthānenābhyāmeva||69||
kiṃ punaḥ kāraṇamanāgāmyarhatorekaiva parijñā vyavasthāpyate, na bhūyasyaḥ? yasmāt
tāsāṃ saṅkalanaṃ dhātuvairāgyaphalalābhataḥ|
dvābhyāṃ kāraṇābhyāṃ parijñānāṃ saṃkalanaṃ bhavati, ekatvena vyavasthāpanam—
dhātuvairāgyāt phalaprāptitaśca|
tayoścāvasthāyor etad ubhayaṃ bhavati|
ataḥ sarvaṃ prahāṇaṃ saṅkalayyaikaparijñocyate|
683$$atha kaḥ kati parijñāstyajati? labhate vā?
ekāṃ dve pañca ṣaṭ kaścijjahātyāpnoti pañca na ||70||
ekāṃ tyajati arhattvāt kāmavairāgyādvā parihīyamāṇaḥ ||
dve parijñe tyajatyanāgāmī rūpavītarāgaḥ kāmavairāgyāt parihīyamāṇaḥ|
pañca tyajati vītarāgapūrvī mārgānvayajñāne|
sa hyavarabhāgīyaprahāṇaparijñālābhe pūrvikāḥ pañca parijñāstyajati|
ṣaṭ parijñāstyajatyānupūrvīkaḥ; kāmavairāgyāt|
lābho’pyevameva |
kaścidekāṃ labhate, yaḥ kaścidapūrvaṃ labhate,
kaścid dve,
684$$yaḥ kevalādārūpyavairāgyāt parihīyate|
kaścit ṣaṭ yo’nāgāmiphalāt parihīyate | pañca tu naiva kaścillabhate||70||
samāptaḥ parijñāprasaṅgaḥ||
abhidharmakośabhāṣye’nuśayanirdeśo nāma $$pañcamaṃ kośasthānaṃ samāptamiti||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$685$$namo buddhāya $$ṣaṣṭhaṃ kośasthānam $$(mārgapudgalanirdeśaḥ)
uktaṃ yathā prahāṇaṃ parijñāṃ labhate|
tad api ca—
kleśaprahāṇamākhyātaṃ satyadarśanabhāvanāt|
darśanaheyā bhāvanāheyāś ca kleśā iti vistareṇa uktam|
tāv idānīṃ darśanbhāvanāmārgau kim anāsravau? sāsravau? iti vaktavyam |
ata idam ucyate—
dvividho bhāvanāmārgo darśanākhyas tv anāsravaḥ||1||
dvividho bhāvanāmārgaḥ-- laukikaḥ, lokottaraś ca|
darśanamārgas tu lokottara eva; traidhātukapratipakṣatvāt|
navaprakārāṇāṃ darśanaheyānāṃ sakṛtprahāṇāc ca |
na hi laukikasya eṣā śaktir asti||1||
‘satyadarśanāt’ ity uktam|
kāni imāni satyāni? kati ca?
686$$satyānyuktāni catvāri,
kva uktāni?
sāsravānāsravadharmanirdeśe (dra- abhi- ko- pra- ko-, 4-8 kā-) |
“anāsravā mārgasatyam” iti svaśabdena
“pratisaṅkhyānirodhī yo visaṃyogaḥ” iti nirodhasatyam,
“duḥkhaṃ-samudayo lokaḥ” ity atra duḥkha samudayasatye|
kim eṣa eva eṣām anukramaḥ? na ity āha| kiṃ tarhi?
duḥkhaṃ samudayastathā|$$nirodhamārga iti,
eṣa eṣām anukramaḥ |
svabhāvas tu yathā pūrvam uktas tathā eva iti pradarśanārthas tathāśabdaḥ|
sa punar ayam—
eṣāṃ yathā’bhisamayaṃ kramaḥ ||2||
yasya hi satyasya abhisamayaḥ pūrvas tasya pūrvanirdeśaḥ|
itarathā hi pūrvaṃ hetunirdeśo’bhaviṣyat, paścāt phalanirdeśaḥ|
keṣāñ cid utpattyanukūlā deśanā, yathā smṛtyupasthānadhyānādīnām|
keṣāñ cit prarūpaṇānukūlā deśanā, yathā samyakprahāṇānām|
na hy eṣa niyamo yat pūrvam utpannānāṃ prahāṇāya chandaṃ janayati,
paścād anutpannānām anutpādāyeti|
satyānāṃ tv abhisamayānukūlā deśanā|
kiṃ punaḥ kāraṇam evam eva eṣāṃ satyānām abhisamayaḥ?
yatra hi sakto yena ca bādhyate yataś ca mokṣaṃ prārthayate,
687$$tad eva ādau vyavacāraṇāvasthāyāṃ duḥkhasatyaṃ parīkṣyate|
paścāt ko’sya hetur iti samudayasatyam,
ko’sya nirodha iti nirodhasatyam,
ko’sya mārga iti mārgasatyam|
vyādhiṃ dṛṣṭvā tannidānakṣayabheṣajānveṣaṇavat|
sūtre’py eṣa eva satyānāṃ dṛṣṭānto darśitaḥ |
katamasmin sūtre? “caturbhir aṅgaiḥ samanvāgato bhiṣak śalyāpahartā” ity atra|
yathā ca vyavacāraṇāvasthāyāṃ satyaparīkṣā tathābhisamayāvasthāyāṃ satyābhisamayaḥ|
pūrvāvedhāt, dṛṣṭabhūminiḥsaṅgāśvaprasaraṇavat|
abhisamaya iti ko’rthaḥ? abhisambodhaḥ| iṇo bodhanārthatvāt|
kasmād anāsrava eva, na sāsravaḥ?
sa hi nirvāṇābhimukhaḥ samyagbodhaḥ| samyag iti tattvena |
tatra phalabhūtā upādānaskandhā duḥkhasatyam|
hetubhūtāḥ samudayasatyam, samudetyasmād iti kṛtvā|
ata eva tayoḥ phalahetubhāvānnāmato bhedaḥ, na dravyataḥ|
nirodhamārgayos tu dravyato’pi|
āryasatyāni iti sūtra ucyante| ko’syārthaḥ?
āryāṇām etāni satyāni tasmād āryasatyāni iti sutra eva uktam|
kim anyeṣām etāni mṛṣā? sarveṣām etāni satyāni; aviparītatvāt|
āryais tu yathā etāni tathā dṛṣṭāni, na anyaiḥ|
ata āryāṇām etāni satyāny ucyante, na tv anāryāṇām; viparītadarśanāt|
688$$“yadāryāḥ sukhataḥ prāhustat pare duḥkhato viduḥ|
yat pare sukhataḥ prāhustadāryā duḥkhato viduḥ||”( )
iti gāthā|
dve āryāṇāṃ satye dve ārye ca āryāṇāṃ ca satye ity apare||2||
yadā vedanaikadeṣo duḥkhasvabhāvaḥ, kathaṃ sarve sāsravāḥ saṃskārā duḥkham ity ucyante?
duḥkhāstriduḥkhatāyogād yathāyogamaśeṣataḥ|
manāpā amanāpāśca tadanye caiva sāsravāḥ ||3||
tisro hi duḥkhatāḥ-- duḥkhaduḥkhatā, vipariṇāmadukhatā, saṃskāraduḥkhatā ca|
tābhir yathāyogam aśeṣataḥ sarve sāsravāḥ saṃskārā duḥkhāḥ|
tatra manāpā vipariṇāmaduḥkhatayā, amanāpā duḥkhaduḥkhatayā|
tebhyo’nye saṃskāraduḥkhatayā|
ke punar manāpāḥ? ke’manāpāḥ? ke na ubhayathā?
tisro vedanā yathākramaṃ tadvaśena sukhavedanīyādayo’pi saṃskārā manāpādisaṃjñāṃ labhante|
sukhāyā hi vedanāyā vipariṇāmena duḥkhatā|
689$$sūtra uktam—“sukhā vedanā utpādasukhā sthitisukhā vipariṇāmaduḥkhā” iti|
duḥkhāyāḥ duḥkhasvabhāvena eva duḥkhatā|
“duḥkhā vedanā utpādaduḥkhā sthitiduḥkhā” ( ) iti sūtre|
aduḥkhāsukhāvedanāyāḥ saṃskāreṇa eva duḥkhatā|
“pratyayābhisaṃskaraṇād yad anityaṃ tad duḥkham” iti|
vedanāvat tadvedanīyā api saṃskārā veditavyāḥ|
duḥkham eva duḥkhatā duḥkhaduḥkhatā|
evaṃ yāvat saṃskārā eva duḥkhatā ity apare|
asādhāraṇatvāt manāpāmanāpānāṃ vipariṇāmaduḥkhadukhate ukte|
sarve tu saṃskārāḥ saṃskāraduḥkhatayā duḥkhāḥ |
tāṃs tv āryā eva paśyanti|
āha ca atra—
“ūrṇāpakṣma yathā eva hi karatalasaṃsthaṃ na vedyate pumbhiḥ|
akṣigataṃ tu tathā eva hi janayatyaratiṃ ca pīḍāṃ ca||
karatalasadṛśo bālo na vetti saṃskāraduḥkhatāpakṣma|
akṣisadṛśas tu vidvāṃs tena eva udvejyate gāḍham” ||iti
690$$na hi bālānām āvīcikeṣv api skandheṣu tathā duḥkhabuddhiḥ pravartate, yathāryāṇāṃ bhāvāgrikeṣv api iti|
evaṃ tarhi mārge’pi saṃskāraduḥkhatāprasaṅgaḥ? saṃskṛtatvāt|
pratikūlaṃ hi duḥkham iti lakṣaṇān na mārgo duḥkham|
na hi tasya utpāda āryāṇāṃ pratikūlaḥ; sarvaduḥkhakṣayāvāhanāt|
yadā api te nirvāṇaṃ śāntataḥ paśyanti, tadā api yad eva duḥkhato dṛṣṭaṃ tasya eva nirodhaṃ śāntataḥ paśyanti, na mārgasya|
yadā api duḥkham apy atra asti tasmād duḥkham eva āryasatyam ucyate, sukhasya alpatvāt;
mudgādibhāve’pi māṣarāśyapadeśavad ity eke|
ko hi vidvān pariṣekasukhāṇukena gaṇḍasukham iti vyavasyet! āha khalv api—
“duḥkhasya ca hetutvāt duḥkhaiś ca analpakaiḥ samuditatvāt|
duḥkhe ca sati tadiṣṭer duḥkham iti sukhaṃ vyavasyanti” ||iti
saha eva tu sukhena sarva bhavam āryā duḥkhataḥ paśyanti; saṃskāraduḥkhataikarasatvāt|
691$$ato duḥkham eva āryasatyaṃ vyavasthāpyate, na sukham|
katham idānīṃ sukhasvabhāvāṃ vedanāṃ duḥkhataḥ paśyanti? anityatayā pratikūlatvāt|
yathā rūpasaṃjñādīny api duḥkhataḥ yaśyanti |
na ca tāny evaṃ duḥkhāni, yathā duḥkhā vedaneti|
yas tu manyate-- duḥkhahetutvād iti|
tasya asau samudayākāraḥ syān na duḥkhākāraḥ |
āryāṇāṃ ca rūpārūpyopapattau kathaṃ duḥkhasaṃjñā pravartate!
na hi teṣāṃ duḥkhavedanāhetuḥ skandhā bhavanti|
saṃskāraduḥkhatā ca sūtre kim artham uktā bhavet!
yadi tarhy anityatvāt duḥkhataḥ paśyanti, anityaduḥkhākārayoḥ kaḥ prativiśeṣaḥ?
udayavyayadharmitvād anityaṃ paśyanti|
yathā pratikūlatvād duḥkham|
anityaṃ tu dṛśyanānaṃ pratikūlaṃ bhavati ity anityākāro duḥkhākāram ākarṣati|
tisro vedanā yahtākramaṃ tadvaśena sukhavedanīyādayo’pi saṃskārā manāpādisaṃjñāṃ abhante |$$sukhāyā hi vedanāyā vipariṇāmena duḥkhatā |$$sūtra uktam sukhā vedanā utpādasukhā thitisukhā vipariṇāmaduḥkhā iti|$$duḥkhāyāḥ duḥkhasvabhāvenaiva duḥkhatā|$$duḥkhā vedanā utpādaduḥkhā sthitiduḥkhā iti stre |$$aduḥkhāsukhāvedanāyāḥ saṃskāreṇaiva dukhatā|$$pratyyābhisaṃskaraṇādyadanityaṃ tadduḥkham iti|$$vedanāvat tadvedanīyā api saṃskārā veditavyāḥ|$$duḥkhameva duḥkhatā duḥkhaduḥkhatā|$$evaṃ yāvat saṃskārā eva duḥkhatetyapare|$$asādhāraṇatvāt manāpāmanāpānāṃ vipariṇśmaduḥkhaduḥkhate ukte|$$srave tu saṃskārāḥ saṃskāraduḥkhtayā duḥkhāḥ |$$tāṃstvāryā eva paśyanti|$$āha cātra urṇāpakṣma yathaiva hi karatalasaṃsthaṃna vedyate pumbhiḥ|$$akṣigataṃ tu tathaiva hi janayatyaratiṃ ca pīḍāṃ ca ||$$karatalasadṛśo bālo na vetti saṃskāraduḥkhatāpakṣma|$$akṣisadṛśasytu vidvāṃstenaivodvejyate gāḍham||iti$$na hi bālānāmāvīcikeṣvapi skandheṣu tathā duḥkhabjddhiḥ pravartate yathāryāṇāṃ bhāvāgrikeṣvapīti|$$evaṃ tarhi mārge’pi saṃskāraduḥkhatāprasaṅgaḥ saṃskṛtatvāt|$$pratikūlaṃ hi duḥkhamiti lakṣṇānna mārgo duḥkham|$$na hi tasyotpād āryāṇāṃ pratikūlaḥ sarvaduḥkhakṣayāvāhanāt|$$yadāpi te nirvāṇaṃ śāntataḥ paśyanti tadāpi yadeva duḥkhato dṛṣṭaṃ tasyaiva nirodhaṃ śāntataḥ paśyanti na mārgasya |$$yadāpi duḥkhamapyatrāsti tasmād duḥkhamevāryasatyamuyate sukhasyālpatvāt mudgādibhāve’pi māṣarāśyapadeśavadityeke|$$ko hi vidvān pariṣekasukhāṇukena gaṇḍasukhamiti vyavasyet|$$āha khalvapi duḥkhasya ca hetutvāt duḥkhaiścānalpakaiḥ samuditatvāt|$$duḥkhe ca sati tadiṣṭerduḥkhamiti sukhaṃ vyavastyanti||iti$$sahaiva tu sukhena sarvaṃ bhavamāryā duḥkhataḥ paśyanti saṃskāraduḥkhataikarasatvāt|$$ato duḥkhamevāryasatyaṃ vyavasthāpyate na sukham|$$kathamidārno sukhasvabhāvāṃ vedanāṃ duḥkhataḥ paśyanti anityatayā pratikūlatvāt |$$yathā rūpasaṃjñādīnyapi duḥkhataḥ paśyanti |$$na ca tānyevaṃ duḥkhāni yathā duḥkhā vedaneti|$$yastu manyate duḥkhahetutvāditi|$$tasyāsau samudayākāraḥ syānna duḥkhākāraḥ|$$āryāṇāṃ ca rūpārūpyopapattau kathaṃ kuḥkhasaṃjñā pravartate |$$na hi teṣāṃ duḥkhavedanāhetuḥ skandhā bhavanti |$$saṃskāraduḥkhatā ca sūtre kimarthamuktā bhavet|$$yadi tarhyanityatvāt duḥkhataḥ paśyanti anityaduḥkhākārayoḥ kaḥ prativiśeṣaḥ udayavyayadharmitvādanityaṃ paśyanti|$$yathā pratikūlatvād duḥkham|$$anityaṃ tu dṛśyamānaṃ pratikūlaṃ bhavatītyanityākāro duḥkhākāramākarṣati|$$na asty eva sukhā vedanety ekīyāḥ, duḥkhaiva tu sarvā|
katham idaṃ gamyate? sūtrād, yuktitaś ca |
kathaṃ tāvat sūtrāt ? uktaṃ hi bhagavatā—
“yat kicid veditam idam atra duḥkhasya” iti,
“sukhā vedanā duḥkhato draṣṭavyā” iti,
“duḥkhe sukhamiti saṃjñāviparyāsaḥ” iti|
692$$evaṃ tāvat sūtrāt|
kathaṃ yuktitaḥ? sukhahetvavyavasthānāt|
ya eva hi ke cit pānabhojanaśītoṣṇādaya iṣyante sukhahetavaḥ,
ta evātyupayuktā akālopayuktāśca | punar duḥkhahetavaḥ sampadyante|
na ca yuktā sukhohetuvṛddhyā samena vā’nyasmin kāle duḥkhotpattir
ity ādita eva te duḥkhahetavaḥ, na sukhasya |
ante tu tad duḥkhaṃ vṛddhimāpannaṃ vyaktimāpadyata iti|
evam īryāpathavikalpe’pi vaktavyam|
duḥkhapratikāre ca sukhabuddher duḥkhavikalpe ca |
na hi tāvat sukham iti vedyate kiñ cid yāvan na duḥkhāntareṇa upadruto bhavati kṣutpipāsāśītoṣṇaśramakāmarāgaprabhaveṇa |
tasmāt pratīkāra evāviduṣāṃ sukhabuddhiḥ,
na sukhe duḥkhavikalpe ca bālāḥ sukhabuddhim utpādayanti,
yathā-- aṃśādaṃśaṃ bhāraṃ sañcārayantaḥ |
tasmān na asty eva sukham iti|
asty eva ity ābhidhārmikāḥ|
eṣa eva ca nyāyaḥ |
kathaṃ kṛtvā? idaṃ hi tāvad ayaṃ praṣṭavyaḥ sukhāpavādī—
kim idaṃ duḥkhaṃ nāma, yad bādhanātmakaṃ cet,
katham iti vaktavyam? upaghātakaṃ cet, anugrāhakaṃ sukham iti siddham |
anabhipretaṃ cet, abhipretaṃ sukham iti siddham |
tad eva hy abhipretaṃ punar anabhipretaṃ bhavaty āryāṇāṃ na eva alpakāle|
tasmād aniṣpannam abhipretatvaṃ cet? na; anyathā’nabhipretatvāt|
yā hi vedanā svena lakṣaṇena abhipretā, na asau punas tena eva jātvanabhipretā bhavati!
tathā hy enām ākārāntareṇa vidūṣayanty āryāḥ,
pramādapadaṃ ca enāṃ paśyanti mahābhisaṃskārasādhyāṃ ca vipariṇāminīṃ ca anityāṃ ca, yena anabhipretā bhavati |
na tu khalu svalakṣaṇākāreṇa|
yadi ca asau svenātmanānabhipretā bhaven na eva tasyāṃ kasya cid rāgo bhaved;
yato vairāgyārtham ākārāntareṇa api doṣavatīṃ paśyeyuḥ |
tasmād asty eva svalakṣaṇataḥ sukhā vedanā||
693$$yat tu bhagavatoktam—
“yat kiñ cid veditam idam atra duḥkhasya”
iti tadbhagavataiva nītārtham—
“saṃskārānityatām ānanda mayā sandhāya bhāṣitaṃ saṃskāravipariṇāmatāṃ ca,
yat kiñ cid veditam idam atra duḥkhasya” iti|
ato na duḥkhaduḥkhatāṃ sandhāya etad uktam iti siddhaṃ bhavati|
yadi ca svabhāvat eva sarvaṃ veditavyaṃ duḥkham abhaviṣyat,
kim artham āryānanda evaṃ bhagavantam aprakṣyat—
“tisra ime vedanā uktā bhagavatā sukhā duḥkhā’duḥkhāsukhā ca |
uktaṃ ca idaṃ bhagavatā-- yat kiñ cid veditam idam atra duḥkhasya iti|
kiṃ nu sandhāya bhagavatā bhāṣitam—yat kiñ cid veditam idam atra duḥkhasya’ iti|
evaṃ hi so’prakṣyat—‘kiṃ nu sandhāya bhagavatā bhagavatā bhāṣitaṃ tisro vedanāḥ’ iti|
bhagavān api ca evaṃ vyākariṣyat—‘idaṃ mayā saṃdhāya bhāṣitaṃ tisro vedanāḥ’ iti, na tv evam āha|
tasmāt santy eva svabhāvatas tisro vedanāḥ|
‘idaṃ tu sandhāya mayā bhāṣitaṃ yat kiñ cid veditam idam atra duḥkhasya’ ity ābhiprāyakam etad vākyaṃ darśayati|
yad apy uktam—“sukhā vedanā duḥkheti draṣṭavyā” iti|
ubhayaṃ tasyām asti|
sukhatvaṃ ca svabhāvato manāpatvād,
duḥkhatvaṃ ca paryāyato vipariṇāmānityadharmitvāt|
sā tu sukhato dṛśyamānā bandhāya kalpate, tadāsvādanāt|
duḥkhato dṛśyamānā mokṣāya kalpate, tadvairāgyād iti|
yathā dṛśyamānā mokṣāya kalpate tathā enāṃ draṣṭum ājñāpayanti buddhāḥ|
katham idaṃ gamyate-- svabhāvataḥ sā sukheti? yad āha—
“saṃskārānityatāṃ jñātvā atho vipariṇāmatām|
vedanā duḥkhataḥ proktā sambuddhena prajānatā||”iti( )|
yad api ca uktam—“duḥkhe sukham iti saṃjñāviparyāsaḥ” iti? ābhiprāyika eṣa nirdeśaḥ |
694$$lokasya hi sukhasaṃjñā vedanāyāṃ kāmaguṇeṣu upapattau ca |
tatra sukhāṃ vedanāṃ paryāyeṇa duḥkhāṃ satīmekāntasukhāṃ paśyato viparyāsaḥ |
evam upapattim|
tasmān na ataḥ sukhavedanā’bhāvasiddhiḥ|
yadi tu svabhāvata eva sarvaṃ veditaṃ duḥkham abhaviṣyat,
‘tisro vedanāḥ’ iti vacane ko guṇo’bhaviṣyat|
lokānuvṛttyeti cet na?
sarvaveditaduḥkhatvasya saṃskāravipariṇāmānityatāṃ sandhāyabhāṣitavacanāt,
yathābhūtavacanāc ca |
“yac ca sukhendriyaṃ yac ca saumanasyendriyaṃ sukhaiṣā vedanā draṣṭavyā” iti vistareṇa uktvā
“yena imāni pañcendriyāṇy evaṃ yathābhūtaṃ samyak prajñayā dṛṣṭāni,
trīṇi ca asya saṃyojanāni prahīṇāni bhavanti” ity evam ādi|
loko’pi ca kathaṃ duḥkhāṃ vedanāṃ trividhāṃ vyavasyet!
mṛdvadhimātramadhyāsu yathākramaṃ sukhādibuddhiriti cet? na;
sukhasya api trividhatvāt mṛdvādiṣu duḥkheṣv adhimātrādisukhabuddhiḥ syāt|
yadā ca gandharasaspraṣṭavyaviśeṣajaṃ sukhaṃ vedayate,
695$$tadā katamad duḥkhaṃ mṛdubhūtam, yatra asya sukhabuddhir bhavati!
anutpanaviṣṭe ca tasmin mṛduni duḥkhe sutarāṃ sukhabuddhiḥ syāt; aśeṣaduḥkhāpagamāt|
evaṃ kāmasukhasammukhībhāve’pi vaktavyam|
kathaṃ ca nāmaitad yokṣyate yanmṛduni vedite suvyaktastīvro’nubhavo gṛhyate, madhye punar avyakta iti|
triṣu ca dhyāneṣu sukhavacanāt mṛdu duḥkhaṃ syāt!
ūrdhvam aduḥkhasukhavacanānmadhyaṃ duḥkham iti na yujyate mṛdvādiṣv aduḥkheṣu sukhādivedanāvyavasthānam|
uktaṃ ca bhagavatā—“ rūpaṃ cen mahānāman ekāntaduḥkhamabhaviṣyan na sukhaṃ na sukhānugatam” ity evam ādi|
tasmād apy asti kiñcit sukham|
evaṃ tāvan na sūtrāt sukhavedanā’bhāvaḥ sidhyati|
yat punaḥ sukhahetvavyavasthānād ity uktam, hetvaparijñānād idam ucyate|
696$$āśrayaviśeṣāpekṣo hi viṣayaḥ sukhahetur vā bhavati, duḥkhahetur vā |
na kevalo viṣayaḥ|
sa yāṃ kāmavasthāṃ prāpya sukhahetur bhavati na tāṃ punaḥ prāpya kadā cin na bhavati iti vyavasthita eva sukhahetuḥ|
tad yathā—sa eva agniḥ pākyabhūtaviśeṣāpekṣaḥ svādupākahetur bhavati sa evāsvādapākahetuḥ,
na tu yāṃ pākyabhūtāvasthāṃ prāpya svādupākahetus tāṃ punaḥ prāpya na hetur ity eṣa dṛṣṭāntaḥ|
dhyāneṣu ca kathaṃ na vyavasthitaḥ sukhahetuḥ!
yat tu punaḥ duḥkhapratīkāre sukhabuddhir ity uktam, tatra vihitaḥ pratīkāraḥ|
yadā gandhādiviśeṣajaṃ sukhaṃ vedayate tadā kasya pratīkāreṣu sukhabuddhir bhavati!
anutpannavinaṣṭe ca tasmin duḥkhe sutarāṃ sukhabuddhiḥ syāt|
khyānaje sukhe kaḥ kasya pratīkāra ity evam ādi|
bhāvasañcāre’pi ca avasthāntarajaṃ sukham eva utpadyate|
yāvad asau tādṛśī kāyāvasthā nāntardhīyate|
anyathā hi paścād bhūyasī sukhabuddhiḥ syāt|
evaṃ śrāntasyeryāpathavikalpeṣu veditavyam|
“ante kuto duḥkhabuddhirārambho yati na āditaḥ” iti cet?
kāyapariṇāmaviśeṣānmadyādīnāmante mādhuryaśuktatāvat|
tasmād asty eva sukhā vedaneti siddham|
triduḥkhatāyogād vā sarvaṃ sāsravaṃ duḥkham iti|
697$$yat tu samudayasatyaṃ tad eva ucyate|
idam utsūtram, sūtre hi tṛṣṇaiva uktā?
prādhānyād asau sūtra uktā, anye’pi tu samudayaḥ|
katham idaṃ pratyetavyam? anyatra anyasya api vacanāt|
uktaṃ hi bhagavatā—
“karma ca tṛṣṇā ca atho avidyā saṃskārāṇāṃ heturabhisamparāye” iti|
punaś ca uktam—“pañca bījajātāni iti sopādanasya vijñānasya etad adhivacanam|
pṛthivīdhātur iti catusṛṇāṃ vijñānasthitīnām etad adhivacanam” iti|
tasmād ābhiprāyikaḥ sūtreṣu nirdeśaḥ|
lākṣaṇikas tv abhidharme|
api tv abhinirvṛttihetuṃ bruvatā samudayasatyaṃ tṛṣṇaiva uktā|
upapattyabhinirvṛttihetuṃ sahetukaṃ bruvatā gāthāyāṃ karma ca tṛṣṇā ca avidyā uktā|
“karmahetur upapattaye, tṛṣṇāhetur abhinirvṛttaye” iti sūtrāt |
sahetusapratyasanidānasūtre krameṇa vā bījakṣetrabhāvaṃ pratipādayatā vijñānādayo’py uktāḥ|
698$$kā punar upapattiḥ? kā ca abhinirvṛttiḥ?
dhātugatiyonyādiprakārabhedenātmabhāvasya upapadanam upapattiḥ|
abhedena punar bhavapratisandhānam abhinirvṛttiḥ|
tayor yathākramaṃ karma ca bhavatṛṣṇā ca hetuḥ |
tad yathā-- bījaṃ śāliyavādijātiprakārabhedenāṅ kuropapadanasya hetuḥ |
āpaḥ punar abhedena sarvāṅ kuraprarohamātrasya—
ity eva dṛṣṭāntaḥ|
tṛṣṇā abhinirvṛttihetur iti kā atra yuktiḥ?
1. vītatṛṣṇasya janmābhāvāt|
ubhaye’pi mriyante satṛṣṇā vītatṛṣṇāś ca |
satṛṣṇā eva jātā dṛśyante, na vītatṛṣṇā iti; vinā tṛṣṇayā janmābhāvāt|
bhavasyābhinirvṛttau tṛṣṇāhetuṃ pratīmaḥ|
2. santatināmanāc ca |
yatra ca satṛṣṇā cittasantatiḥ tatrābhīkṣṇaṃ cittasantatiṃ namantīṃ paśyāmaḥ|
tasmāt punar bhave’py evam iti vyavasyāmaḥ|
na ca ātmabhāva evaṃ kena cid āgṛhīto yathā tṛṣṇayā |
699$$śuṣkamasūropasnānalepāṅgavat|
na ca anyo hetur evam anuṣakto yathātmasneha ity eṣā yuktiḥ||3||
catvāryapi satyānyuktāni bhagavatā, dve api satye-- saṃvṛtisatyaṃ paramārthasatyaṃ ca |
tayoḥ kiṃ lakṣaṇam?
yatra bhinnena tadbuddhir anyāpohe dhiyā ca tat|
ghaṭāmbuvat saṃvṛtisat, paramārthasad anyathā||4||
yasminn avayavaśo bhinne na tadbuddhir bhavati tat saṃvṛtisat |
tad yathā-- ghaṭaḥ|
tatra hi kapālaśo bhinne ghaṭabuddhir na bhavati|
yatra ca anyānapohya dharmān buddhyā tadbuddhir na bhavati, tac ca api saṃvṛtisad veditavyam |
tad yathā-- ambu |
tatra hi buddhyā| rūpādīnadharmānapohyambubuddhir na bhavati|
teṣv eva tu saṃvṛtisaṃjñā kṛteti saṃvṛtivaśāt ghaṭaścāmbu ca asti iti bruvantaḥ satyam evāhurna mṛṣā-- ityet saṃvṛtisatyam|
ato’nyathā paramārthasatyam|
tatra bhinne’pi tadbuddhir bhavaty eva|
anyadharmāpohe’pi buddhyā tat paramārthasat|
tad yathā-- rūpam |
tatra hi paramāṇubhinne vastuni rasārhānapi ca dharmānapohya buddhyā rūpasya svabhāve buddhir bhavaty eva|
evaṃ vedanādayo’pi draṣṭavyāḥ|
etat paramārthena bhāvāt paramārthasatyam iti|
yathā lokottareṇa jñānena gṛhyate tat pṛṣṭhalabdhena vā laukikena tathā paramārthastyam|
700$$yathā’nyena tathā saṃvṛtisatyam iti pūrvācāryāḥ||4||
uktāni satyāni||
kathaṃ punas teṣāṃ darśanaṃ bhavati, vaktavyam?
ata ādiprasthānamārabhyocyate—
vṛttasthaḥ śrutacintāvān bhāvanāyāṃ prayujyate|
satyāni hi draṣṭukāma ādita eva śīlaṃ pālayati|
tataḥ satyadarśanasyānulomaṃ śrutamudgṛhṇāti, arthaṃ vā śṛṇoti|
śrutvā cintayati|
aviparītaṃ cintayitvā bhāvanāyāṃ prayujyate|
samādhau tasya śrutamayīṃ prajñāṃ niśritya cintāmayī jāyate cintāmayīṃ niśritya bhāvanāmayī jāyate |
kiṃ punar āsāṃ prajñānāṃ lakṣaṇam?
nāmobhayārthaviṣayā śrutamayyādikā dhiyaḥ||5 ||
nāmālambanā kila śrutamayī prajñā |
nāmārthālambanā cintāmayī|
kadā cid vyañjanena arthamākarṣati, kadā cid arthena vyañjanam|
arthālambanaiva bhāvanāmayī|
sā hi vyañjananirapekṣā arthe pravartate|
tad yathā-- ambhasi plotumaśikṣitaḥ plavanneva muñcati|
kiyacchikṣitaḥ kadācit muñcet, kadācid ālambate|
suśikṣitaḥ plavan nirapekṣastarati—
ity eṣa dṛṣṭānta iti vaibhāṣikāḥ|
asyāṃ tu kalpanāyāṃ cintāmayī prajñā na siddhyatītyapare|
yā hi nāmālambanā śrutamayī prāpnoti, yā’rthālambanā bhāvanāmayīti|
idaṃ tu lakṣaṇaṃ nāniravadyaṃ vidyate|
701$$āptavacanaprāmāṇyajātaniścayā śrutamayī,
yuktinidhyānajā cintāmayī,
samādhijā bhāvanāmayīti;
hetau mayaḍvidhānāt|
tadyathā-- annamayāḥ prāṇāḥ, tṛṇamayyo gāva iti||5||
tasya punar evaṃ bhāvanāyāṃ prayuktasya kathaṃ bhāvanā sampadyate? ity āha—
vyapakarṣadvayavataḥ,
yadi hi kāyacittābhyāṃ vyapakṛṣṭo bhavati, saṃsargākuśalavitarkadūrīkaraṇāt|
tat tarhi vyapakarṣadvayaṃ kasya sukaraṃ bhavati? yo’lpecchaḥ, santuṣṭaś ca|
nāsantuṣṭamahecchayoḥ|
missing
kā punar iyam asantuṣṭiḥ? kā ca mahecchatā?
labdhe bhūyaḥspṛhā’tuṣṭiralabdhecchā mahecchatā||6||
labdheṣu kila praṇīteṣu cīvarādiṣu bhūyaskāmatā asantuṣṭiḥ|
alabdheṣu tatkāmatā mahecchatā ity ābhidhārmikāḥ|
nanu ca sā’tibhūyaskāmatā’labdha eva, na labdhe bhavati iti ko’nayor viśeṣa iti vaktavyam etad?
evaṃ tu yujyate-- labdhenāpraṇītenāprabhūtena paritāso’santuṣṭiḥ|
alabdhapraṇītaprabhūtecchā mahecchatā||6||
viparyāsāt tadvipakṣau,
asantuṣṭimahecchatāviparyayeṇa tatpratipakṣau veditavyau-- santuṣṭiś ca, alpecchatā ca iti|
tridhātvāptāmalau ca tau|
702$$‘tadvipakṣau’ iti vartate|
tridhātukau ca pratisaṃyuktau ca; sāsravānāsravatvāt|
asantuṣṭimahecchate ca kāmāvacaryāv eva|
kaḥ punar anayor alpecchatāsantuṣṭyoḥ svabhāvaḥ? ity āha—
alobhaḥ,
alobhasvabhāve hy ete|
āryavaṃśāś ca,
‘alobhaḥ’ iti vartate |
āryāṇām ebhyaḥ prasavādāryavaṃśāś catvāraḥ|
te’py alobhasvabhāvāḥ|
teṣāṃ tuṣṭyātmakās trayaḥ||7||
santuṣṭisvabhāvāḥ|
cīvara-piṇḍapāta-śayanāsanasantuṣṭayaḥ|
prahāṇabhāvanārāmatā caturtha āryavaṃśaḥ katham alobhasvabhāvaḥ?
bhavakāmarāgavaimukhyāt||7||
atha caturbhir āryavaṃśaiḥ kiṃ darśitaṃ bhagavatā?
karmāntena tribhirvṛttiḥ,
dharmasvāminā hi bhagavatā parityaktasvavṛttikarmān tebhyaḥ śiṣyebhyo mokṣārtham abhyupagatebhyo
dvayaṃ prajñaptam-- vṛttiś ca, karma ca|
tribhir āryavaṃśair vṛttiḥ, caturthena karma |
‘anayā vṛttyā idaṃ karma kurvāṇā bhavanto na cirān mokṣaṃ prāpsyanti’ iti|
kasmāt punar iyam īdṛśī vṛttir idaṃ ca karma prajñaptam?
tṛṣṇotpādavipakṣataḥ|
catvāras tṛṣṇotpādāḥ sūtra uktāḥ--
“cīvarahetor bhikṣos tṛṣṇotpadyamānā utpadyate,
pratitiṣṭhantī pratitiṣṭhati, abhiniviśamānā’bhiniviśate|
piṇḍapātahetoḥ, śayyāsanahetor iti|
bhavavibhavahetor bhikṣos tṛṣṇotpadyamānā utpadyate” iti vistaraḥ|
eṣāṃ pratipakṣeṇa catvāra āryavaṃśā deśitāḥ|
mamāhaṅkāravastvicchātatkālātyantaśāntaye||8||
703$$sa eva arthaḥ punaḥ pariśeṣeṇa ucyate|
mamakāravastu cīvarādayo’haṅkaravastvātmabhāvaḥ|
tatra icchā tṛṣṇā |
tatra mamakāravastvicchāyāstatkālaśāntaye traya āryavaṃśā bhavanti|
ubhayecchātyantaśāntaye caturtha iti||8 ||
uktam idaṃ yathā bhūtasya bhāvanā sampadyate||
tasya tv evaṃ pātrībhūtasya kathaṃ tasyāṃ bhāvanāyām avatāro bhavati?
tatra avatāro’śubhayā ca ānāpānasmṛtena ca|
smṛtir eva smṛtam|
keṣāṃ punar aśubhayā? keṣām ānāpānasmṛtyā? yathākramam—
adhirāgavitarkāṇām,
adhiko rāgo vitarkaś ca eṣāṃ ta ime adhirāgavitarkāḥ|
yo hi pratyāsannamatyarthaṃ rāgacaritaḥ, tasya aśubhayā |
yo hi vitarkacaritaḥ, tasya ānāpānasmṛtyā iti|
avicitrālambanatvād eṣāṃ vitarkopacchedāya saṃvartata ity eke|
aśubhā tu yatra saṃsthānaviśeṣalambanatvād vitarkamāvahati iti; abahirmukhatvād ity apare|
aśubhā hi cakṣurvijñānavad bahirmukhī; tadviṣayopanidhyānāt|
missing
tatra punaś caturvidho rāgaḥ-- varṇarāgaḥ, saṃsthānarāgaḥ, sparśarāgaḥ, upacārarāgaś ca|
prathamasya pratipakṣeṇa vinīlakādyākārālambanāmaśubhāṃ varjayanti|
dvitīyasya vikhāditakavikṣiptālambanām,
tṛtīyasya vipaṭumakaṃ pūyanibaddhāsthyālambanām,
caturthasya niśceṣṭamṛtakāyālambanām |
abhedena tu śasyate—
śaṅkalā sarvarāgiṇām||9||
asthiśaṅkalāyāṃ hi sarvam etac caturvidhaṃ rāgavastu na asti iti
missing
adhimuktiprādeśikamanasikāratvād aśubhayā na kleśaprahāṇaṃ viṣkambhaṇaṃ tu |
sa punar ayam aśubhāṃ bhāvayan yogācāras trivadha ucyate—
704$$1. ādikarmikaḥ, 2. kṛtaparijayaḥ, 3.atikrāntamanaskāraśca||9||
tatra—
āsamudrāsthivistārasaṃkṣepādādikarmikaḥ|
1. aśubhāṃ bhāvayitukāma ādito yogācāraḥ svāṅgāvayave cittaṃ nibadhnāti pādāṅguṣṭhe lalāṭe yatra ca asya abhiratiḥ|
sa tatra māṃsakledapītādhimokṣakrameṇāsthi viśodhayan sakalāmasthiśaṅkalāṃ paśyati|
tathā eva ca punar dvitīyāmadhimucyate yāvad vihārārāmakṣetrakrameṇa samudrarparyantāṃ pṛthivīmasthiśaṅkalāṃ pūrṇāmadhimucyate’dhimokṣābhivardhanārtham|
punaś ca saṃkṣipan yāvad ekām eva svāmasthiśaṅkalāmadhimucyate cittasaṃkṣepārtham|
iyatā kila kālena aśubhā pariniṣpannā bhavati|
ayamādikarmiko yogācāraḥ|
pādāsthna ākapālārdhatyāgāt kṛtajayaḥ smṛtaḥ||10||
2. sa punaḥ cittasaṃkṣepaviśeṣārthaṃ tasyāmasthiśaṅkalāyāṃ pādāsthīni hitvā śeṣaṃ manasi karoti|
evaṃ krameṇa yāvat kapālasyārthaṃ hitvā’rdhaṃ manasi karoti yaḥ sa kṛtaparijayaḥ||10||
atikrāntamanaskāro bhrūmadhye cittadhāraṇāt|
3. so’rdham api kapālasya muktvā bhruvor madhye cittaṃ dhārayati|
ayaṃ kila aśubhāyām atikrāntamanaskāro yogācāraḥ |
astyaśubhā ālambanaparīttatayā parottā na vaśitāparottatayā parīgācāraḥ |$$asty aśubhā ālambanaparīttatayā parīttā na vaśitāparīttatayā parītteti catuṣkoṭikam;
705$$jitājitamanaskārayor ajitajitamanaskārayoś ca svakāyasamudraparyantālambanāt|
atha kiṃ svabhāvā iyam aśubhā? kati bhūmikā? kim ālambanā? kva ca utpadyate? yathākramam—
alobho daśabhūḥkāmadṛśyālambanā nṛjā’śubhā||11||
alobhasvabhāvā daśabhūmikā sasāmantakadhyānāntareṣu caturṣu dhyāneṣu kāmadhātau ca kāmāvacaradṛśyālambanā, kiṃ punar dṛśyavastusaṃsthāne |
ata eva arthālambaneti siddham |
manuṣyeṣv eva utpadyate, na anyasyāṃ gatau, kuta eva dhātau !
tatra api naa uttarakurau |
nāmnaiva siddham aśubhākāreti|
yadadhvikā tadadhvālambanā|
anutpattidharmiṇī tu tryadhvālambanā|
adhimuktimanaskāratvāt sāsravā|
vairāgyalābhikī ca prāyogikī ca ucitānucitatvāt||11||
uktamaśubhāyāḥ saprabhedaṃ lakṣaṇam||
missing
ānāpānasmṛtiḥ prajñā pañcabhūrvāyurgocarā|$$ānāpānasmṛtiḥ prajñā pañcabhūrvāyurgocarā|$$kāmāśrayā,
ānanamānaḥ=āśvāsaḥ, yo vāyuḥ praviśati|
apānanamapānaḥ=praśvāsaḥ, yo vāyuḥ niṣkrāmati|
tayoḥ smṛtir ānāpānasmṛtiḥ|
saiva prajñāsvabhāvā|
smṛtivacanaṃ tu smṛtyupasthānavat;
706$$tadbalādhānavṛttitvāt|
pañcasu bhūmisu triṣu sāmantakeṣu dhyānāntare kāmadhātau ca upekṣāsamprayogitvāt|
vitarkānuguṇatvāt kila sukhaduḥkhayos tatpratipakṣasya tābhyām asamprayogaḥ|
saukhasaumanasyayoś cāvadhānaparipanthitvāt|
tasyāś cāvadhānasādhyatvād iti|
ye tu mauleṣv api dhyāneṣu samāpannasyopekṣām icchanti, teṣām aṣṭabhūmikāḥ;
pareṇāśvāsapraśvāsānām abhūmitvāt|
vāyvālambanā ca eṣā kāmadhātvāśrayā|
devamanuṣyeṣu prāyogikī vairāgyalābhikī ca|
tattvamanaskāraś ca eṣā idan dharmāṇām eva,
na bāhyānām,
upadeśābhāvāt |
svayaṃ ca sūkṣmadharmānabhisambodhāt|
sā ca iyam—
ṣaḍvidhā gaṇanādibhiḥ||12||
ṣaṭkāraṇayuktā ca eṣā paripūrṇā bhavati—
gaṇanayā, anugamena, sthāpanayā, upalakṣaṇayā, vivarttena, pariśuddhyā ca|
tatra ca gaṇanā nāma āśvāsapraśvāseṣu cittaṃ dattvā’nabhisaṃskāreṇa kāyaṃ cittaṃ nādhyupekṣya smṛtimātreṇa gaṇayati-- ekaṃ dvau yāvad daśa |
707$$cittābhisaṃkṣepavikṣepabhayān na alpabahutarā|
tasyāṃ tu trayo doṣāḥ--
1. ūnagaṇanā, yadi dvāvekaṃ gṛhṇāti|
2. adhikagaṇanā, yady ekaṃ dvāviti|
3. saṅkaraḥ, yady āśvāsaṃ praśvāsato gṛhṇāti viparyayādvā|
ato’nyathā samyaggaṇanā|
antaravikṣepe punar ādito gaṇayitavyaṃ tāvad yāvat samādhiṃ labhate|
anugamo nāma anabhisaṃskāreṇāśvāsapraśvāsanāṃ gatim anugacchati—
kiyad dūram ete praviśanti vā, niṣkrāmanti vā,
kim ete sarvaśarīravyāpina ekadeśacāriṇa iti|
tān praviśataḥ kaṇṭhahṛdayanābhikaṭyūrujaṅghāpraveśakrameṇa yāvat pādāv anugacchati|
niṣkrāmato vitastivyāmāntaraṃ yāvad vāyumaṇḍalaṃ vairambhāś ca vāyava ity apare|
tad etat tattvamanasikāratvān na yuktam etat|
sthāpanā nāma nāsikāgre yāvat pādāṅguṣṭhe sthitāṃ paśyati, maṇisūtravat|
kim anugrāhakā ete upaghātakāḥ śītā uṣṇā iti? upalakṣaṇā nāma|
na ete kevalā vāyava eva, catvāryetāni mahābhūtāni mahābhūtābhinirvṛttamupādāyarūpaṃ tadāśritāścittacaittā iti pañcaskandhānupalakṣayati|
vivarto nāma vāyvālambanāṃ vṛddhiṃ vivarttyottarottareṣu kuśalamūleṣu sanniyojanaṃ yāvad agradharmeṣu |
pariśuddhir darśanamārgādiṣv avatāraḥ|
smṛtyupasthānādivajropamasamādhyantā vivarta ityapare|
kṣayajñānādiviśuddhir iti|
gaṇanānugamaḥ sthānaṃ lakṣaṇārthavivarttanā|
pariśuddhiśca ṣoḍheyamānapānasmṛtirmatā||
iti saṃgrahaślokaḥ||12||
tatra punar veditavyau—
ānāpānau yataḥ kāyaḥ,
708$$yadbhūmiko hi kāyaḥ tadbhūmikāvetau; kāyekadeśatvāt|
kāyacittaviśeṣasanniśritā āśvāsapraśvāsā vartante, ārūpyakalalādigatānām abhāvāt,
acittacaturthadhyānasamāpannānāṃ ca|
yadi hi kāyaḥ śuṣiro bhavati āśvāsapraśvāsabhūmikaṃ ca cittaṃ sammukhībhūtam, evaṃ te vartante |
jāyamānasya caturthadhyānād vyuttiṣṭhamānasya ca praviśanti, mriyamāṇasya
caturthaṃ ca dhyānaṃ samāpadyamānasya niṣkrāmanti|
etau cānāpānau
sattvākhyau,
nāsattvasaṅkhyātau |
anupāttakau |
indriyavinirbhāgitvāt|
naiḥṣyandikau,
naipacayikavipākajau|
kāyopacayenāpacayāt ucchinnānāṃ punaḥ pratisandhānāc ca |
na hy etad vipākarūpasya asti|
nādhareṇa lakṣyete manasā ca tau||13||
svabhūmyuparibhūmikena ca tayoś cittena upalakṣaṇam|
nādhareṇairyāpathikanairmāṇikena |
ukte dve avatāramukhe |
tābhyāṃ tu samādhir labdhā||13||
niṣpannaśamathaḥ kuryāt smṛtyupasthānabhāvanām|
vipaśyanāyāḥ sampādanārtham|
709$$kathaṃ ca punaḥ kuryāt?
kāyaviccittadharmāṇāṃ dvilakṣaṇaparīkṣaṇāt||14||
kāyaṃ svasāmānyalakṣaṇābhyāṃ parīkṣate, vedanāṃ cittaṃ dharmāṃś ca|
svabhāva eva eṣāṃ svalakṣaṇam|
sāmānyalakṣaṇaṃ tu anityatā saṃskṛtānām, duḥkhatā sāsravāṇām, śūnyatā’nātmate sarvadharmāṇām|
kāyasya punaḥ kaḥ svabhāvaḥ? bhūtabhautikatvam|
dharmāstribhyo’nye|
samāhitasya kila kāyaṃ paramāṇuśaḥ kṣaṇikataśca paśyataḥ kāyasmṛtyupasthānaṃ niṣpannaṃ bhavati||14||
atha smṛtyupasthānānāṃ kaḥ svabhāvaḥ?
vividhasmṛtyupasthānaṃ svabhāvasaṃsargālambanasmṛtyupasthānam|
tatra svabhāvasmṛtyupasthānam
prajñā
kīdṛśī prajñā?
śrutādimayī,
śrutamayī, cintāmayī, bhāvanāmayī ca |
trivadhāni smṛtyupasthānāni śrutacintābhāvanāmayāni|
anye saṃsargālambanāt,
710$$anye tatsahabhuvo dharmāḥ saṃsargasmṛtyupasthānam|
tadālambanāt ālambanasmṛtyupasthānam|
svabhāvasmṛtyupasthānaṃ prajñeti kuta eva tat?
“kāye kāyānupaśyanā smṛtyupasthānam” iti vacanāt|
kā punar anupaśyanā? prajñā |
tayā hi tadvānanupaśyaḥ kriyate| yataś ca uktam “adhyātmaṃ kāye kāyānupaśyī viharati” iti| anupaśyam asya asti darśanam ity anupaśyī, kāye’nupaśyī kāyānupaśyī|
kasmāt prajñā ‘smṛtyupasthānam’ ity uktā bhagavatā?
smṛtyudrekatvād iti vaibhāṣikāḥ |
smṛtibalādhānavṛttitvād iti yo’rthaḥ|
dārupāṭakīlasandhāraṇavat|
evaṃ tu yujyate-- smṛtiranayopatiṣṭhita iti smṛtyupasthānaṃ prajñā; yathādṛṣṭasyābhilapanāt|
711$$tad yathā hy uktam āyuṣmatā aniruddhena—
“tasya kāye kāyānupaśyino viharataḥ kāyālambanānusmṛtistiṣṭhati santiṣṭhate” iti vistaraḥ|
bhagavatā’pi ca uktam—
“tasya kāye kāyānupaśyino viharata upasthitā smṛtir bhavaty asammūḍhā” iti|
yatra tu uktam—
“kathaṃ bhikṣavaś caturṇāṃ smṛtyupasthānānāṃ samudayaś ca bhavaty astaṅgamaś ca|
āhārasamudayāt kāyasya samudayo bhavati, āhāranirodhāt kāyasya astaṅgamaḥ” iti|
atra ālambanam eva smṛtyupasthānam uktam, smṛtir atra upatiṣṭhata iti kṛtvā|
yathālambanaṃ ca eṣāṃ nāma svaparobhayasantatyālambanatvāt pratyekam eṣāṃ traividhyam|
kramaḥ |
712$$yathotpatti,
kasmāt punar evam utpattiḥ?
audārikasya pūrvaṃ darśanāt|
yato vā kāmarāgasya kāyo’dhiṣṭhānam,
sa ca vedanābhilāṣāt, sa ca cittasyādāntatvāt, tat kleśāprahāṇāditi vaibhāṣikāḥ?
catuṣkaṃ tu viparyāsavipakṣataḥ||15||
śucisukhanityātmaviparyāsānāṃ caturṇāṃ pratipakṣeṇa catvāri smṛtyupasthānāny uktāni yathākramam, nādhikanyūnāni |
evaṃ ca trīṇyasambhinnālambanāni, caturtham ubhayathā|
yadi dharmān eva paśyaty asambhinnālambanam,
atha kāyādīnāṃ dve trīṇi catvāri vā samastāni paśyati sambhinnālambanam||15 ||
evaṃ kāyādyālambanāni smṛtyupasthānānyabhyasya
sa dharmasmṛtyupasthāne samastālambane sthitaḥ|
anityaduḥkhataḥ śūnyānātmatastān vipaśyati||16||
sambhinnālambane dharmasmṛtyupasthāne sthitastān kāyādīn sarvānabhisamasya caturbhirākāraiḥ paśyati—
anityataḥ, duḥkhataḥ, śūnyataḥ, anātmataś ca||16||
missing
tata ūṣmagatotpattiḥ,
tasmād dharmasmṛtyupasthānād evam abhyastāt krameṇoṣmagataṃ nāma kuśalamūlam utpadyate ūṣmagatam iva ūṣmagatam;
kleśendhanadahanasyāryamārgāgneḥ pūrvarūpatvāt|
713$$taccatuḥsatyagocaram|
tadūṣmagataṃ prākarṣikatvāc catuḥsatyālambanam|
ṣoḍaśākāram,
duḥkhaṃ caturbhirākāraiḥ paśyati-- anityataḥ, duḥkhataḥ, śūnyataḥ, anātmataś ca|
samudayaṃ caturbhiḥ-- hetutaḥ, samudayataḥ, prabhavataḥ, pratyayataś ca |
nirodhaṃ caturbhiḥ-- nirodhataḥ, śāntataḥ, praṇītataḥ, niḥsaraṇataś ca|
mārgaṃ caturbhiḥ-- mārgataḥ, nyāyataḥ, pratipattitaḥ, nairyāṇikataś ca |
eṣāṃ tu viśeṣaṇaṃ paścād vakṣyāmaḥ|
ūṣmabhyo mūrdhānaḥ,
mṛdumadhyādhimātrakramābhivṛddhebhya ūṣmabhyo mūrdhāna utpadyante|
te’pi tādṛśāḥ||17 ||
yādṛśā ūṣmāṇaścatuḥsatyālambanāḥ ṣoḍaśākārāś ca |
utkṛṣṭataratvāt tu nāmāntaram|
calakuśalamūlamūrdhatvāt mūrdhānaḥ| ebhyo hi pātaḥ, atikramo vā||17||
ubhayākaraṇaṃ dharmeṇa,
eṣāṃ punar ubhayeṣām ūṣmagamūrdhnā dharmasmṛtyupasthānena ākaraṇam|
kim idam ākaraṇam? satyeṣv ākārāṇāṃ prathamato vinyasanam|
anyair api tu vardhanam|
714$$caturbhir api smṛtyupasthānair eṣāṃ vardhanam|
vivardhayataḥ pūrvapratilabdhānām asammukhībhāvaḥ; abahumānāt|
mṛdumadhyādhimātrakramābhivṛddhebhyaḥ punar utpadyate
tebhyaḥ kṣāntiḥ,
adhimātrasatyakṣaṇād aparihāṇitaḥ|
sā’pi triprakārā-- mṛdvī, madhyā, adhimātrā ca |
dvidhā tadvat,
yathā mūrdhāna utkāḥ, evaṃ mṛdumadhye kṣāntī; tathā eva ākaraṇāt|
vivardhane tvayaṃ viśeṣaḥ-- sarvasyāḥ
kṣāntyā dharmeṇa vardhanam||18||
smṛtyupasthānena eva, na anyena ||18||
kāmāptaduḥkhaviṣayā tvadhimātrā,
‘kṣāntiḥ’ iti varttate|
agradharmaśleṣād asau kāmāvacaradukhālambanaiva |
ata eva ūṣmagatādīnāṃ traidhātukaduḥkhādyālambanatvasiddhiḥ; niyamāvacanāt|
yadā kila rūpārūpyapratipakṣādīnām ekaikasatyākārālambanāpahrāsena
yāvat kāmāvacaram eva duḥkhaṃ dvābhyāṃ kṣaṇābhyāṃ manasi karoti,
715$$eṣā sarvaiva madhyā kṣāntiḥ |
yadā ekam eva kṣaṇam, tadadhimātreti|
kṣaṇaṃ ca sā|
kṣaṇikā ca asau, na prākarṣikī|
tathāgradharmāḥ,
716$$yathā evādhimātrā kṣāntiḥ|
te’pi hi kāmāvacaraduḥkhālambanāḥ kṣaṇikāś ca laukikāś ca ete’grāśca dharmāḥ sarvalaukikaśreṣṭhatvād iti laukikāgradharmāḥ|
vinā sabhāgahetunā mārgasya tatpuruṣakāreṇa mārgākarṣaṇāt |
ta eta ūṣmagatādaya smṛtyupasthānasvabhāvatvāt prajñātmakā ucyante|
sarve tu pañcaskandhāḥ,
saparivāragrahaṇāt|
vināptibhiḥ||19||
717$$prāptayo noṣmagatādibhiḥ saṃgṛhyante|
mā bhūdāryasya tatsammukhībhāvād ūṣmagatādīnāṃ sammukhībhāva iti|
tatra trisatyālambanoṣmagatākaraṇe dharmasmṛtyupasthānaṃ pratyutpannam anāgatāni catvāri bhāvyante |
nirodhasatyālambane tad eva ubhayathā |
sarvatrākārāḥ sabhāgāḥ|
vivardhane caturṇāmanyatamadanāgatāni catvāri |
tatra eva nirodhālambane’ntyamanāgatāni catvāri, ākārāḥ sarve; labdhatvād gotrāṇām|
mūrdhākaraṇe catuḥsatyālambane’pi nirodhālambanavivardhane’pi cāntyam|
anāgatāni catvāri, ākārāḥ sarve|
trisatyālambanavivardhane tu caturṇāmanyatamat|
anāgatāni catvāri, ākārāḥ sarve|
missing
kṣāntīnāṃ sarvatra antyam|
anāgatāni catvāri, ākārāḥ sarve|
718$$agradharmeṣv antyam anāgatāni catvāri, ākārāścatvāra eva;
anyābhāvād darśanamārgasādṛśyāc ca||19||
missing
iti nirvedhabhāgīyaṃ caturdhā,
ity etāni catvāri nirvedhabhāgīyāni kuśalamūlāni
yadutoṣmagataṃ mūrdhānaḥ kṣāntayo’gradharmāś ca|
eṣāṃ dve mṛdunī calatvāt parihāṇitaḥ
kṣāntayo madhyamagradharmā adhimātram|
nirvedhabhāgīyānīti ko’rthaḥ? “vidha vibhāge” |
niścito vedho nirvedhaḥ āryamārgaḥ,
tena vicikitsāprahāṇāt, satyānāṃ ca vibhajanādidaṃ duḥkham ayaṃ yāvat mārga iti|
tasya bhāgo darśanamārgaikadeśaḥ |
tasyāvāhakatvena hitatvānnirvedhabhāgīyāni|
tac ca etac caturvidham api nirvedhabhāgīyam
bhāvanāmayam|
na śrutacintāmayam|
anāgamyāntaradhyānabhūmikam,
719$$anāgamyaṃ dhyānāntaraṃ catvāri ca dhyānānyasya bhūmiḥ; tatsaṃgṛhītatvāt|
na ūrdhvam; darśanamārgaparivāratvāt|
tadabhāvaḥ kāmadhātvālambanatvāt|
tasya pūrvaparijñeyapraheyatvāt|
teṣāṃ rūpadhātau pañcaskandhako vipākaḥ|
paripūrakāṇyeva nākṣepakāṇi; bhavadveṣitvāt|
dve tvadho’pi vā||20||
vā śabdo matavikalpārthaḥ|
bhadantaghoṣakasya tu dve prathame nirvedhabhāgīye saptabhūmike kāmāvacare api tāḥ||20||
sarvāṇyapi tvetāni catvāri
kāmāśrayāṇi,
trīṇi manuṣyeṣv eva utpadyante, triṣu dvīpeṣu |
utpāditapūrvārṇāṃ tu deveṣu sammukhībhāvaḥ|
caturthaṃ deveṣvapi trīṇi strīpuruṣā ubhayāśrayāṇi labhante|
agradharmān dvyāśrayān labhate’ṅganā|
720$$agradharmās tu stryeva dvyāśrayān labhate|
puruṣaḥ puruṣāśrayān eva, strītvasyāpratisaṅkhyānirodhalābhāt|
kathaṃ nirvedhabhāgīyānāṃ tyāgaḥ?
bhūmityāgāt tyajatyāryastāni,
yadbhūmikānyanena pratilabdhāni bhavanti tāṃ bhūmiṃ tyajann āryas tāny api tyajati, na anyathā |
bhūmityāgaḥ punar bhūmisañcārāt|
anāryastu mṛtyunā||21||
pṛthagjanas tu nikāyasabhāgatyāgena eva tyajati satyasati vā bhūmisañcāre||21||
721$$ādye dve parihāṇyā ca,
tyajati mṛtyunā ca pṛthagjana eva |
āryasya tu na asti tābhyāṃ parihāṇiḥ|
kṣāntyagradharmābhyāṃ tu pṛthagjanasyāpi nāsti parihāṇiḥ|
maulestatraiva satyadṛk|
yo mauladhyānabhūmikāni nirvedhabhāgīyāny utpādayati sa tatra eva janmani satyānyavaśyaṃ paśyati; tīvrasaṃvegatvāt|
apūrvāptirvihīneṣu,
yadā vihīneṣu punar lābho bhavaty apūrvāṇy eva tadā labhyante, na pūrvaṃ tyaktāni;
pratimokṣasaṃvaravadanucitayatnasādhyatvāt|
sati pratisīmādaiśike pareṇa utpādayati, asati mūlād eva|
ete punar vihāni-parihāṇī kiṃ svabhāve?
hānī dve asamanvitiḥ||22||
ubhe apy ete asamanvāgamasvabhāve|
parihāṇistu doṣakṛtā nāvaśyaṃ vihāniḥ guṇaviśeṣakṛtā ca sā |
parihīṇo’py ūṣmagatalābhī niyataṃ parinirvāṇadharmā bhavati|
mokṣabhāgīyāt ko viśeṣaḥ? satyadarśanāsannataratvamasatyantarāye||22||
mūrdhalābhī na mūlacchit,
722$$parihīṇo’pi mūrdhalābhī kuśalamūlāni na samucchinatti|
apāyāṃs tu yāyādānantaryāṇy api kuryāt|
kṣāntilābhyanapāyagaḥ|
vihīnāyām api kṣāntau na punar apāyān yāti; tadbhūmikakarmakleśadūrīkaraṇāt|
kṣāntilābhād eva hi gatiyonyupapattyāśrayāṣṭamādibhavakleśānāṃ keṣāñ cid anutpattidharmatāṃ pratilabhate|
apāyagatīnām aṇḍajasaṃsvedajayonyorasaṃjñisattvottarakurumahābrahmopapattīnāṃ ṣaṇḍhapaṇḍakobhayavyañjanāśrayāṇāmaṣṭamādibhavānāṃ darśanaheyakleśānāṃ ca|
tāṃ tu yathāyogaṃ mṛdvadhimātrāyāṃ ca|
mṛdvyām apāyagatīnām|
adhimātrāyām itareṣām|
missing
nirvedhabhāgīyāni trigotrāṇi śrāvakādigotrabhedāt|
tatra
śiṣyagotrānnivartya dve buddhaḥ syāt,
ūṣmāgataṃ mūrdhānaṃ ca śrāvakagotrādutpannaṃ vyāvartya punar buddhaḥ syād ity asti sambhavaḥ|
kṣāntau tu labdhāyāṃ na asty evaṃ sambhavaḥ |
kiṃ kāraṇam? apāyānāṃ kila vyāvṛttatvāt|
bodhisattvāś ca parihitakriyāpāratantryādapāyān apy avagāhanta iti|
tasya eva tu gotrasyāvivartyatvād asambhavaḥ|
trīṇyapītaraḥ||23||
vivartya syād iti vartate |
trīṇy api nirvedhabhāgīyāni śrāvakagotrādvyāvartya buddhādibhavaḥ syāt|
pratyekabuddha ity arthaḥ|
pratyekabuddhagotrāṇi tu vyāvartayitumaśakyāni||23||
missing
ābodheḥ sarvam ekatra dhyānāntyaṃ śāstṛkhaḍgayoḥ|
śāstā buddhaḥ, khaḍgaviṣāṇakalpaḥ| pratyekabuddhaḥ|
tayor ekatra eva āsane caturtham eva dhyānaṃ niśrityāniñjyapaṭusamādhitvān nirvedhabhāgīyānyārabhya yāvad bodhir utpadyate|
723$$kṣayānutpādajñāne hi bodhir iti paścād upapādayiṣyāmaḥ|
aśubhāmārabhya yāvad bodhir ity apare|
yeṣāṃ tu khaḍgādanyo’pi pratyekabuddho’sti, teṣāṃ tadgotrāṇāṃ vyāvartanasyāpratiṣedhaḥ|
kiṃ punaḥ prathama eva janmani kṛtayogo nirvedhabhāgīyāny utpādayet? na etad asti|
avaśyaṃ hi
prāk tebhyo mokṣabhāgīyam,
utpādayitavyam|
sarvasvalpaṃ hi
kṣipraṃ mokṣastribhir bhavaiḥ||24||
ekasmin janmani mokṣabhāgīyaṃ kuśalamūlatpādayet|
dvitīye nirvedhabhāgīyāni |
tṛtīye āryamārgam|
bījāvaropaṇaśasyābhivṛddhiphalotpattikramavat|
krameṇa hi santānasyāsyāṃ dharmatāyāmavatāraparipākavimuktayo bhavanti iti||24||
tac ca punar mokṣabhāgīyaṃ varṇayanti—
śrutacintāmayam,
na bhāvanām ayam|
kati karmāṇi?
trīṇi karmāṇi,
prādhānyena tu manaskarmma |
tatpraṇidhānaparigrahaṇāt tu kāyavākkarmāpi mokṣabhāgīyaṃ bhavati|
724$$kaś cid ekabhikṣām api dattvā, ekaśikṣām api cādāya mokṣābhilāṣabalādhānānmokṣabhāgīyānyākṣipati|
tat tv etat
ākṣipyate nṛṣu|
manuṣyeṣv eva triṣu dvīpeṣu, na anyatra|
prajñānirvedayor abhāvād yathāyogam|
uktaṃ prasaṅgena mokṣabhāgīyam||
abhisamyakramas tu vaktumārabdhaḥ,
tatra ca yāvadagradharmā uktāḥ |
śeṣaṃ vaktavyam |
ata idam ucyate—
laukikebhyo’gradharmebhyo dharmakṣāntiranāsravā||25||
laukikāgradharmānantaramanāsravadharmajñānakṣāntir utpadyate||25||
kasminnālambane?
kāmaduḥkhe
kāmāvacaraduḥkhamasyā ālambanam|
seyaṃ duḥkhe dharmajñānakṣāntir ity ucyate|
anāsravajñānārthaṃ niḥṣyandena viśeṣaṇam|
dharmajñānārthaṃ kṣāntiḥ |
puṣpaphalavṛkṣavat|
saiva ca niyāmāvakrāntir ity ucyate; samyaktvaniyāmāvakramaṇāt|
“samyaktvaṃ nirvāṇam” ity uktaṃ sūtre |
tatra niyamo niyāma ekāntībhāvaḥ, tasyābhigamanamavakramaṇam|
725$$tasyāṃ cotpannāyāmāryapudgala ucyate|
anāgatayā pṛthagjanatvaṃ vyāvartyate|
etad eva tasyāḥ kāritram anāgatāyām abhyupagamyate nānyat, pradīpajātivat|
laukikairagradharmair ity apare|
na; taddharmatvāt, tadvirodhitvād adoṣaḥ, śatruskandhārūḍhatadghātanavat|
ubhayair ity apare|
ānantaryamuktimārgasādharmyād iti|
tato’tra eva dharmajñānam,
tataḥ punar duḥkhe dharmajñānakṣānter anantaram atra eva kāmāvacare duḥkhe dharmajñānam utpadyate|
tad duḥkhe dharmajñānam ity ucyate|
anāsravādhikāraḥ sarvatra veditavyaḥ|
yathā ca kāmāvacare duḥkhe dharmajñānakṣāntir dharmajñānaṃ ca utpadyate
tathā punaḥ |$$śeṣe duḥkhe’nvayakṣāntijñāne,
duḥkhe dharmajñānānantaraṃ rūpārūpyāvacare duḥkhe samstālambanānvayajñānakṣāntir utpadyate|
sā duḥkhe anvayajñānakṣāntir ity ucyate|
tato’nvayajñānam utpadyate|
tat duḥkhe’nvayajñānam ity ucyate|
prathamato dharmatattvajñānād dharmajñānam,
tadanvayādūrdhvaṃ duḥkhālambanamanvayajñānam;
tathā evānugamāt|
726$$yathā ca etāni duḥkhasatye catvāri kṣāntijñānāny utpadyante,
satyatraye tathā ||26||
duḥkhānvayajñānādanantaraṃ kāmāvacare samudaye dharmajñānakṣāntir utpadyate|
tataḥ samudaye dharmajñānam|
evaṃ samanantarotpattikrameṇa śeṣe samudaye’nvayajñānakṣāntiḥ samudaye’nvayajñānam,
kāmāvacaraduḥkhanirodhe dharmajñānakṣāntinirodhe dharmajñānam,
śeṣe nirodhe’nvayajñānakṣāntirnirodhe’nvayajñānam,
kāmāvacaraduḥkhapratipakṣamārge dharmajñānakṣāntirmārge dharmajñānam,
śeṣe mārge’nvayajñānakṣāntirmārge’nvayajñānam||26||
iti ṣoḍaśacitto’yaṃ satyābhisamayaḥ,
ity anena krameṇa ayaṃ satyānām abhisamayaḥ ṣoḍaśacittako bhavati|
ye tarhi nikāyāntarīyāḥ satyānām ekābhisamayaṃ varṇayanti|
abhiprāya eṣa draṣṭavyaḥ-- abhedena hy abhisamaya ucyate satyeṣu|
tridhā|$$darśanālambakāryākhyaḥ,
darśanābhisamayo’nāsravayā prajñayā satyānām|
ālambanābhisamayas tatsamprayuktair vedanādibhir api|
kāryābhisamayo viprayuktair api śīlajātyādibhiḥ|
duḥkhe hi dṛśyamāne tasya trividho’bhisamayaḥ samudayādīnāṃ kāryābhisamayaḥ;
prahāṇasākṣātkaraṇabhāvanāt|
727$$tad yadi satyānāṃ darśanābhisamayaṃ pratyekābhisamayaṃ brūyāt? ayuktaṃ brūyād; ākārabhedāt|
atha apy anātmākāreṇa sarveṣāṃ satyānāṃ darśanamiti brūyāt?
na tarhi satyānāṃ duḥkhādito darśanaṃ syāt |
tathā ca sati sutravirodhaḥ--
“iha āryaśrāvakasya duḥkhaṃ vā duḥkhato manasikurvataḥ samudayaṃ vā samudayato yāvat mārgaṃ vā mārgato manasi kurvato’nāsraveṇa manasikāreṇa samprayukto yo dharmāṇāṃ vicayaḥ” ( ) iti|
bhāvanāmārga evam iti cet? na; yathādarśanaṃ bhāvanāt|
atha apy ekasya darśanāc cheṣeṣu vaśitvalābhād ekābhisamayaṃ brūyān na doṣaḥ syāt|
antarā tu vyutthānam asti, na asti iti vicāryaṃ syāt|
atha punar brūyāt-- duḥkham eva parijānan samudayaṃ prajahāti,
nirodhaṃ sākṣāt karoti, mārgaṃ bhāvayati,
ata ekābhisamaya iti? evam api na doṣaḥ syād;
ekasya darśane śeṣāṇāṃ kāryābhisamayavacanāt|
728$$darśanābhisamayaṃ tu prati sūtre satyānāṃ krameṇābhisamaya utko lakṣyate|
“na haiva gṛhapate satyānām ekābhisamayo’nupūrvābhisamayaḥ” iti vistareṇa sadṛṣṭāntāni trīṇi sūtrāṇi|
“yo duḥkhe niṣkāṅkṣo nirvicikitso buddhe’pi sa” iti sūtrād ekābhisamaya iti cet?
na; asamudācārāvaśyamprahāṇābhisandhivacanāt|
729$$ya eṣa uktaḥ ṣoḍaśacittako’bhisamayaḥ
so’gradharmaikabhūmikaḥ||27||
yadbhūmiko’gradharmastadbhūmikānyetāni ṣoḍaśa cittāni|
te punaḥ ṣaḍbhūmikā ityuktaṃ prāk||27||
kasmāt punaḥ kṣāntayo jñānāni cāvaśyaṃ bhavanti? yasmāt
kṣāntijñānānyanantaryamuktimārgā yathākramam|
anantaryamārgāḥ kṣāntayaḥ kleśaprāptivicchedaṃ pratyanantaryaśakyatvāt|
vimuktimārgās tu jñānāni; kleśaprāptivimuktānāṃ visaṃyogaprāptisahotpādāt|
ata ubhayair avaśyaṃ bhavitavyam|
dvābhyāṃ cauraniṣkāsanakapāṭapidhānavat|
yadi punar dvitīyena anantaryamārgeṇa eva saha visaṃyogaprāptir utpadyeta, kiṃ syāt?
prahīṇavicikitsaṃ jñānaṃ tatra eva ālambane na utpannaṃ syāt|
730$$kṣāntibhiḥ kleśaprahāṇānnava saṃyojananikāyā jñānabadhyā iti śāstravirodha iti cet?
na; kṣāntīnāṃ jñānaparivāratvāt|
rājaparivārakṛtasya rājakṛtavyapadeśavat|
kiṃ punaḥ sarvāṇi ṣoḍaśacittāni satyadarśanād darśanamārgaḥ? na ity āha |
kiṃ tarhi?
adṛṣṭadṛṣṭerdṛṅmārgastatra pañcadaśa kṣaṇāḥ||28||
duḥkhadharmajñānakṣāntimārabhya yāvat mārge’nvayajñānakṣāntir ete pañcadaśa kṣaṇā darśanamārgaḥ |
kiṃ kāraṇam? adṛṣṭasatyadarśanāt ṣoḍaśo tu na asty apūrvaṃ dravyam iti yathādṛṣṭābhyasanād bhāvanāmārga eva|
nanu ca tena apy adṛṣṭaṃ paśyati mārgānvayajñānakṣāntim|
satyaṃ prati cintā, na tu kṣaṇaṃ prati|
na hi kṣaṇenādṛṣṭena satyamadṛṣṭaṃ bhavati |
yathā na ekeluṅgenālūnena kedāramalūnaṃ bhavati|
731$$phalatvād aṣṭajñānaṣoḍaśākārabhāvanāt pūrvamārgavihāneḥ prābandhikatvāc ca mārgānvaya-jñānaṃ bhāvanāmārgaḥ|
aparihāṇistu darśanaheyakleśaprahāṇasandhāraṇāt|
ata eva darśanamārga iti cet? na; atiprasaṅgāt|
732$$sapta jñānāni kasmāddarśanamārgaḥ? darśanasyāsamāptatvāt |
na hi sarva satyadarśanaṃ samāptam iti tadantarālatvāttāny api darśanamārgaḥ||28||
uktaṃ yathā darśanamārgo bhāvanāmārgaścotpadyate||
atha idānīm utpannāryamārgāṇāṃ pudgalānāṃ vyavasthānaṃ tathā vakṣyāmaḥ--
ya ete darśanamārgasvabhāvāḥ pañcadaśakṣaṇā uktāḥ, veditavyau
mṛdutīkṣṇendriyau teṣu śraddhādharmānusāriṇau|
mṛdvindriyas teṣu vartamānaḥ śraddhānusārīty ucyate, tokṣṇendriyo dharmānusārīti|
śraddhayānusāraḥ śraddhānusāraḥ, so’sya asti iti śraddhānusārī|
śraddhyānusartuṃ śīlamasyeti vā |
pūrvaṃ parapratyayenārthānusaraṇāt|
evaṃ dharmānusārī|
pūrvaṃ svayam eva sūtrādibhir dharmair arthānusaraṇā|
missing
tau punaḥ--
ahīnabhāvanāheyau phalādyapratipannakau||29||
phalānāmādyaṃ srota-āpattiphalam; sarvaphalaprāptau tasya prathamatvāt|
tāv eva śraddhādharmānusāriṇau, yadi pūrvaṃ laukikena mārgeṇāprahīṇabhāvanāheyau bhavataḥ,
sakalabandhanau tau srota-āpattiphalapratipannakāv ucyete||29||
yāvat pañcaprakāraghnau,
yadi pūrvaṃ laukikena mārgeṇa kāmāvacarāṇāṃ bhāvanāheyānāṃ
yāvat pañca prakārāḥ prahīṇā bhavanti, tathaiva prathamaphalapratipannakāv ucyete|
733$$dvitīye’rvāṅnavakṣayāt|
dvitīyanimittaṃ dvitīye|
yadi tayos tasmāt pareṇa ṣaṭ saptāṣṭau vā prakārāḥ pūrvaṃ prahīṇā bhavanti,
tau dvitīyaphalapratipannakāv ucyete|
katamac ca dvitīyam? sakṛdāgāmiphalam|
kāmād viraktāvūrdhvaṃ vā tṛtīyapratipannakau||30||
yadi punar navamasyāpi prakārasya prahāṇāt kāmadhātor vītarāgau bhavata
ūrdhvaṃ ca yāvadākiñcanyāyatanāt, tau tṛtīyapratipannakāv ucyete|
katamacca tṛtīyam? anāgāmiphalam||30||
missing
ṣoḍaśe tu phalasthau tau yatra yaḥ pratipannakaḥ |
ṣoḍaśe tu citta utpanne tau na punaḥ śraddhādharmānusāriṇāv ucyete|
na api pratipannakau|
kiṃ tarhi? phalasthau|
yatra phale yaḥ pratipannako bhūtaḥ sa tadānīṃ tatra phalasthito bhavati |
srota-āpattiphale, sakṛdāgāmiphale vā, anāgāmiphale vā|
arhattvaṃ tu na śakyamāditaḥ prāptum; darśanamārgeṇa bhāvanāheyāprahāṇāt|
pūrvaṃ ca bhavāgravairāgyasambhavāt|
śraddhādhimuktadṛṣṭyāptau mṛdutīkṣṇendriyau tadā ||31||
tasmin kāle yo mṛdvindriyaḥ śraddhānusāripūrvī sa śraddhādhimukta ity ucyate|
734$$yastīkṣṇendriyo dharmānusāripūrvī sa dṛṣṭiprāpta ity ucyate;
śraddhāprajñādhikatvenādhimokṣadṛṣṭiprabhāvitatvāt||31||
kiṃ punaḥ kāraṇaṃ prahīṇapañcaprakāro’pi ṣoḍaśe citte srota-āpanna eva ucyate,
na sakṛdāgāmiphalapratipannakaḥ? yasmāt
phale phalaviśiṣṭasya lābho mārgasya nāstyataḥ|
nāprayukto viśeṣāya phalasthaḥ pratipannakaḥ||32||
phale hi labhyamāne phalaviśiṣṭo mārgo na labhyata ity eṣa niyamaḥ|
ataḥ phalastho yāvan na viśeṣāya prayujyate phalāntaraprāptau, tāvat pratipannako na ucyate|
evam anyatra api phale veditavyam|
yastu tṛtīyadhyānavītarāgo’dharāṃ bhūmiṃ niśritya niyāmamavakrāmati,
so’vaśyaṃ phalaviśiṣṭaṃ mārgaṃ sammukhīkaroti|
anyathā hi sa tasmādūrdhvopapannaḥ sukhendriyeṇāsamanvāgataḥ syāt|
735$$evaṃ tāvad bhūyaḥ kāmavītarāgāṇāṃ niyāmāvakrāntau pudgalavyavasthānam||32||
ānupūrvīkaṃ tu vaktavyam|
ata idaṃ tāvad vyavasthāpyate|
yathā ete kāmadhātau navaprakārāḥ kleśā upadiṣṭāḥ, evaṃ
navaprakārā doṣā hi bhūmau bhūmau,
yāvad bhavāgne |
yathā ca doṣāḥ,
tathā guṇāḥ|
736$$tatpratipakṣā apyānantaryavimuktimārgākhyā guṇā bhūmau bhūmau navaprakārā eva|
kathaṃ kṛtvā?
mṛdumadhyādhimātrāṇāṃ punarmṛdvādibhedataḥ||33||
mṛdumadhyādhimātrā hi trayo mūlaprakārāḥ |
teṣāṃ punaḥ pratyekaṃ mṛdumadhyādhimātratvena trividhatvāt nava vyavasthāpyante|
tadyathā-- mṛdumṛduḥ prakāraḥ, mṛdumadhyaḥ, mṛdvadhimātraḥ;
madhyamṛduḥ, madhyamadhyaḥ, madhyādhimātraḥ;
adhimātramṛduḥ, adhimātramadhyaḥ, adhimātrādhimātraś ca iti|
tatra mṛdumṛdunā mārgeṇādhimātrasy akleśasya prahāṇam|
evaṃ yāvadadhimātrādhimātreṇa mṛdumṛdoḥ|
ādita evādhimātramārgāsambhavādutpannādhimātramārgasya cādhimātrakleśāsambhavāt|
audāriko hi malaścelāt pūrvaṃ nirdhūyate, paścāt sūkṣmaḥ |
audārikaṃ ca tamaḥ sūkṣmeṇālokena hanyate, sūkṣmaṃ cādhimātreṇa ity eṣa dṛṣṭāntayogaḥ |
śuklā hi dharmā balavantaḥ, durbalāstu kṛṣṇāḥ|
kṣaṇikamṛdukena apy āryamārgeṇānādisaṃsāraparamparādhyāpitādhimātrāṇāṃ kleśānāmunmūlanāt|
subahukālasaṃvarddhitānā doṣāṇāṃ trivṛtkarṣaniṣkarṣaṇavat,
kṣaṇikālpapradīpamahātamopaghātavac ca ||33||
evaṃ navaprakāreṣu kleśeṣu sarvatra—
akṣīṇabhāvanāheyaḥ phalasthaḥ saptakṛt paraḥ|
yasya hi phalasthasyaiko’pi bhāvanāheyaḥ prakāro’prahīṇaḥ, sa srota-āpannaḥ|
saptajanmāni karoti saptakṛt |
paraḥ sarvāntyaḥ |
na hi sarvasaptakṛd iti|
saptakṛtvaḥparama iti sūtrapāṭhaḥ |
saptakṛtvaḥ paramaṃ janma asya ity arthaḥ |
prakarṣe paramaśabdaḥ|
nirvāṇasroto hi mārgaḥ;
tena tatra gamanāt|
tadasāvāpanna āgataḥ prāpta iti srota-āpannaḥ|
kathamāpannaḥ? ādyamārgalābhāccet aṣṭamako’pi syāt;
737$$ādyaphalalābhāccet, bhūyovītarāgo’pi syāt|
evaṃ kāmavītarāgo’pi syāt|
sarvaphalaprāpiṇamadhikṛtyādyaphalalābhāt|
kiṃ punaḥ kāraṇaṃ sa eva, na aṣṭamakaḥ?
pratipannakaphalamārgalābhāt darśanabhāvanāmārgalābhāt sakalasroto’bhisamayāc ca mārgānvayajñāne |
sa eva tasmādanyān saptopapattivibhavān manuṣyeṣu pratisandadhāti saptāntarābhavān|
evaṃ deveṣv ity aṣṭāviṃśatibhavān pratisandadhāti|
saptakasāmānyāt tu saptakṛtvaḥ parama uktaḥ|
saptasthānakauśalasaptavarṇavad iti vaibhāṣikāḥ|
yattarhi sūtra uktam—
“asthānamanavakāśo yad dṛṣṭisampannaḥ pudgalo’ṣṭamaṃ bhavamabhinirvartayiṣyati|
738$$na idaṃ sthānaṃ vidyate’ iti|
ekasyāṃ gatāv ity abhiprāyaḥ|
yathārutaṃ vā kalpyamāne’ntarābhavo’pi na syāt|
evam apy ūrdhvasrotaso bhavāgraparamasyaikasyāṃ gatāv aṣṭama upapattibhavo na prāpnoti?
kāmadhātvabhisandhivacanād adoṣaḥ|
kim atra jñāpakam—sūtram, yuktir vā?
iha ca eva kiṃ jñāpakaṃ pratyekaṃ devamanuṣyeṣu saptakṛtvo na punar ubhayeṣv eva saptakṛta iti!
evaṃ hi paṭhyate—“saptakṛtvo devāṃś ca manuṣyāṃś ca” iti?
pratyekam api tu kāśyapīyāḥ paṭhanti –“saptakṛtvo devān saptakṛtvo manuṣyān” iti|
739$$na atrābhiniveṣṭavyam|
yaśca manuṣyeṣu srota-āpanno bhavati sa tānevāgamya parinirvāti, yo deveṣu sa tāneva|
kiṃ punaḥ kāraṇam aṣṭamaṃ bhavaṃ nābhinirvartayati?
tāvatā kālenāvaśyaṃ santatiparipākāt|
mārgo hi sa tajjātīyaḥ; saptapadāśīviṣadaṣṭavat, cāturthakajvaravacca|
saptasaṃyojanāvaśeṣatvāc ca|
dve avarabhāgīye, pañca cordhvabhāgīyānīti|
antareṇāpyāryamārgaṃ sammukhīkurvāṇo na parinirvāti;
tāvad bhavavedanīyasya karmaṇo balādhānāt|
asati buddhotpādagrahastha evārhattvaṃ prāpnoti|
agāraṃ tu punar nādhyāvasati |
dhamatāpratilambhikaṃ tu bhikṣuliṅgaṃ pratilabhate|
anyāśramikaṃ liṅgena ity apare|
kasmādavinipātadharmā bhavati?
tadgāmikarmānupacayādupacitavipākadānavaiguṇyāc ca
santaterbalavatkuśalamūlādhivāsanāt, prayogāśayaśuddhitaḥ|
740$$apāyanipāte tu karmaṇyasau kṣāntim api na utpādayet|
āha cātra—
“kṛtvā budho’lpamapi pāpamadhaḥ prayāti,
kṛtvā budho mahadapi prajahātyanartham|
majjatyadho’lpamapi vāriṇi saṃhataṃ hi,
pātrīkṛtaṃ mahadapi plavate tadeva ||” ( )iti|
duḥkhasyāntaṃ karoti iti|
ko duḥkhasyāntaḥ? yasmāt pareṇa duḥkhaṃ na asti|
apratisandhikaṃ duḥkhaṃ karotītyarthaḥ|
athavā-- nirvāṇamantaḥ|
kathaṃ nirvāṇaṃ karoti? tatprāptivibandhāpanayanāt|
yathākāśaṃ kuru maṇḍapaṃ pātayeti bhavanti vaktāraḥ|
anyo’pi vā syāt saptakṛtvaḥ paramo na tu niyata iti na ucyate|
741$$evaṃ tāvadakṣīṇabhāvanāheyaḥ phalasthaḥ saptakṛtvaḥ paramo bhavati |
tricaturvidhamuktastu dvitrijanmā kulaṅkulaḥ||34||
sa eva srota-āpannas tribhiḥ kāraṇaiḥ kulaṅkulo bhavati--
1. kleśaprahāṇataḥ, tricatuḥprakāraprahīṇatvāt|
2. indriyataḥ, tatpratipakṣānāsravendriyalābhāt|
3. janmataḥ, dvitrijanmāvaśeṣatvāt|
śloke tu dvayorgrahaṇam, srota-āpannasya paścāt prahīṇe sati tatpratipakṣānāsravendriyasyānuktasiddhatvāt|
janma tu kadācid alpīyaḥ syāt; pareṇa bhavyatvād|
ato’sya grahaṇam|
kasmān na pañcaprakāraprahaṇāt? tatprahāṇe ṣaṣṭhasyāvaśyaṃ prahāṇāt|
742$$nahi tasya ekaḥ prakāraḥ phalaṃ vighnayituṃ samarthaḥ; ekavīcikasyeva dhātvanatikramāt|
sa eva kulaṅkulo dvividhaḥ--
1. devakulaṅkulaḥ, yo deveṣu dve trīṇi vā kulāni saṃsṛtya parinirvāti tatra vā’nyatra vā devanikāye|
2. manuṣyakulaṅkulaḥ, yo manuṣyeṣu tatra vā’nyatra vā dvīpe parinirvāti||34||
sa eva punaḥ phalasthaḥ--
āpañcamaprakāraghno dvitīyapratipannakaḥ|
yasya phalasthasyaikaprakāro yāvat pañcamaḥ prahīṇo bhavati,
asau dvitīyaphalapratipannako veditavyaḥ|
kṣīṇaṣaṣṭhaprakārastu sakṛdāgāmyasau punaḥ||35||
dvitīyaphalaprāpto bhavati|
devān gatvā sakṛnmanuṣyalokāgamanāt sakṛdāgāmī; pareṇa janmābhāvāt|
rāgadveṣamohānāṃ ca tanutvād ity ucyate; mṛduprakārāvaśeṣatvāt||35||
sa eva punaḥ phalasthaḥ--
kṣīṇasaptāṣṭadoṣāṃśa ekajanmaikavīcikaḥ|
tṛtīyapratipannaś ca,
tribhiḥ kāraṇaiḥ sa eva sakṛdāgāmyekavīciko veditavyaḥ;
saptāṣṭaprakāraprahāṇāt, tatpratipakṣānāsravendriyalābhāt, ekajanmāvaśeṣatvāt|
katham asya ekaḥ prakāraḥ phalaṃ vighnayituṃ śaknoti? dhātvatikramāt|
743$$avasthātraye hi karmāṇi vighnāyopatiṣṭhante” ity uktaṃ prāk |
yathā karmāṇi, evaṃ kleśā api veditavyā iti|
vipākaniḥṣyandaphalabhūmyatikramāt|
vīcirnāmāntaram, tasya vaikajanmavyavahitatvāt, nirvāṇasya ekakleśaprakāravyavahitatvādvā anāgāmiphalasya|
eko vīcirasyety ekavīcikaḥ|
tṛtīyaphalapratipannakaś ca ekavīciko veditavyaḥ prahīṇasaptāṣṭaprakāraḥ|
pūrvaprahīṇaprakārastu phalaprāptau na tāvat kulaṅkulo bhavaty ekavīciko vā
yāvat phalaviśiṣṭo mārgo na na sammukhīkṛtaḥ|
so’nāgāmī navakṣayāt||36||
sa eva punaḥ; phalastho navaprakāraprahāṇādanāgāmī upadiṣṭaḥ, kāmadhātvanāgamanāt|
“pañcānāmavarabhāgīyānāṃ saṃyojanānāṃ prahāṇāt” ityucyate; prahāṇasaṅkulanāt|
avaśyaṃ dve trīṇi vā pūrvaṃ prahīṇāni bhavanti||36||
missing
so’ntarotpannasaṃskārāsaṃskāraparinirvṛtiḥ| $$ūrdhvaṃsrotāś ca,
744$$antarā parinirvṛtir asya ity antarāparinirvṛtiḥ|
evam utpanne’sya saṃskāreṇa asaṃskāreṇa iti yojyam|
sa evānāgāmī punaḥ pañcadhā bhavati--
1. antarāparinirvāyī, yo’ntarābhave parinirvāti|
2. upapadyaparinirvāyī, ya upapannamātro na cirāt parinirvātyabhiyuktavāhimārgatvāt|
sopadhiśeṣanirvāṇena |
so’pi nirupadhiśeṣanirvāṇena ity apare|
na, āyurutsargāvaśitvāt|
3. sābhisaṃskāraparinirvāyī kila upapadyapratiprasrabdhaprayogaḥ sābhisaṃskāraṃ parinirvāti;
abhiyuktāvāhimārgatvāt|
745$$4. anabhisaṃskāraparinirvāyī tvanabhisaṃskāreṇa; abhiyogavāhimārgābhāvāt|
saṃskṛtāsaṃskṛtālambbanamārganirvāṇād ity apare|
tat tu na; atiprasaṅgāt|
sūtre tv anabhisaṃskāraparinirvāyī pūrvaṃ paṭhyate|
tathā eva yujyate;
vā hy avāhimārgayor anabhisaṃskārasādhyatvād ayatnayatnaprāptitaḥ|
upapadyaparinirvāyiṇas tu vāhitaro’dhimātrataraśca mārgaḥ, mṛdutarāś cānuśayā iti|
746$$5. ūrdhvasrotā yasya ūrdhvaṃ gatir na tatra eva parinirvāṇaṃ yatra upapannaḥ|
sroto gatir ity eko’rthaḥ|
sadhyāne vyavakīrṇe’kaniṣṭhagaḥ||37||
ūrdhvaṃsrotā dvividhaḥ-- hetutaḥ, phalataś ca|
hetuto vyavakīrṇāvyavakīrṇadhyānatvāt|
phalato’kaniṣṭhabhavāgraparamatvāt|
tatra yena dhyānaṃ vyavakīrṇaṃ so’kaniṣṭhān gatvā parinirvāti||37||
sa pluto’rdhaplutaḥ sarvacyutaś ca,
sa punar eṣo’kaniṣṭhaparama ūrdhvasrotās trividhaḥ, plutādibhedāt|
1. tatra pluto nāma ya iha dhyānāni vyavakīrya dhyānatrayāt parihīṇaḥ
prathamaṃ dhyānamāsvādya brahmakāyikeṣūpapannaḥ
pūrvābhyāsavaśāc caturthaṃ dhyānaṃ vyavakīrya tasmāt pracyuto’kaniṣṭheṣu upapadyate|
eṣa hi madhyānimajjanāt plutaḥ|
2. ardhapluto nāma yastataḥ śuddhāvāseṣu upapadya madhyād ekam api sthānāntaraṃ vilaṅghyākaniṣṭhān praviśati|
mahābrahmasv āryo na upapadyate; dṛṣṭisthānatvād, ekanāyakatvāc ca iti|
747$$3. sarvacyuto nāma yaḥ sarvāṇi sthānāntarāṇi sañcaryākaniṣṭhān praviśati|
na ca kadā cid anāgāmī|
tatra eva utpattyāyatane dvitīyaṃ janmābhinirvartayati, viśeṣagāmitvāt|
evaṃ ca asya paripūrṇam anāgāmitvaṃ bhavati|
yatra upapannas tatas tatra cātyantamanāgamanāt|
evaṃ tāvad dhyāne vyavakīrṇe’kaniṣṭhago veditavyaḥ|
tataḥ-- anyo bhavāgragaḥ|
avyavakīrṇadhyāna ūrdhvasrotā bhavāgraniṣṭho bhavati|
sa hi samāpattyantarāṇyāsvādayan sarvasthānāntareṣu upapadya
apraviśya eva śuddhāvāsānārūpyakramotpattito bhavāgraṃ gatvā parinirvāti|
śamathacarito hy eṣaḥ|
pūrvakas tu vipaśyanācaritaḥ|
antarā parinirvāṇamūrdhvasrotaso yujyamānaṃ paśyāmaḥ |
akaniṣṭhabhavāgraparamatvaṃ tu pareṇa gatyabhāvād|
yathā saptakṛtvaḥparamatvaṃ srota-āpannasya iti|
ime tāvat pañca rūpopagā anāgāminaḥ|
ārūpyagaś caturdhā’nyaḥ,
anya ārūpyago’nāgāmī, yo rūpavītarāga itaścyutvārūpyeṣu upapadyate|
sa punaś caturvidhaḥ, upapadyādiparinirvāyibhedāt|
ta ete ṣaḍanāgāmino bhavanti|
748$$tataḥ-- $$iha nirvāyako’paraḥ||38||
iha eva janmanyaparaḥ parinirvāti|
sa dṛṣṭadharmaparinirvāyī saptamaḥ||38||
missing
punastrīṃ strividhān kṛtvā nava rūpopagāḥ smṛtāḥ|
punas tryāṇām anāgāmināṃ tridhā bhedād rūpopagā navānāgāmino bhavanti|
katameṣāṃ trayāṇām? antaropapadyaparinirvāyiṇor ūrdhvasrotasaś ca|
kathaṃ tridhā bhedāt? antarāparinirvāyiṇastāvadāśvanāśuciraparinirvāṇāt dṛṣṭāntatrayeṇa |
upapadyaparinirvāyiṇa upapadyābhisaṃskārānabhisaṃskāraparinirvāṇāt|
sarve hy ete upapadyaparinirvāṇād upapadyaparinirvāyiṇaḥ|
ūrdhvaṃsrotasaḥ plutādibhedāt |
sarveṣāṃ vā trayāṇāmāśvanāśuciraparinirvāṇād iti tritvam|
749$$tadviśeṣaḥ punaḥ karmakleśendriyaviśeṣataḥ||39||
teṣāṃ punas trayāṇāṃ navānāṃ ca anāgāmināṃ karmakleśendriyaviśeṣād viśeṣaḥ|
trayāṇāṃ tāvad abhinirvṛttyupapadyāparaparyāyavedanīyakarmopacitatvād
yathākramaṃ mṛdumadhyādhimātrakleśasamudācāratvād adhimātramadhyamṛdvindriyatvāc ca|
teṣām api pratyekam ata eva yathāyogaṃ viśeṣaḥ |
prathamayos trikayoḥ kleśendriyaviśeṣāt pūrvavat|
paścimasya trikasyāparaparyāvedanīyakarmaviśeṣācceti|
ta ete navaprakārakleśendriyatvānnavānāgāmino bhavanti||39||
750$$kathaṃ tarhi sūtre sapta satpuruṣagatayo deśitāḥ?
ūrdhvasroturabhedena sapta sadgatayo matāḥ|
ūrdhvaṃ sravaṇadharmā ūrdhvasrotāḥ|
tasyābhedanirdeśāt sapta satpuruṣagatayaḥ sūtre’bhihitāḥ|
kasmāt punar etā eva satpuruṣagatayaḥ, na anyāḥ śaikṣagatayaḥ?
etā hi gatayo yeṣām, teṣāṃ sati ca karmaṇi vṛttiḥ kuśale, asatyavṛttir akuśale|
etāś ca gatīr gatānāṃ na punaḥ pratyāgatir asti |
na tv etad yathā uktam anyatra asti|
ataḥ--
sadasadvṛttyavṛttibhyāṃ gatāpratyāgateś ca tāḥ||40||
sapta satpuruṣagatayo na anyā iti|
yat tarhi sūtra eva uktam—“sa katamaḥ? śaikṣyaḥ samyagdṛṣṭyā samanvāgataḥ” iti vistaraḥ|
anyeṣām apy asti pāryāyikaṃ satpuruṣatvam|
pañcavidhasya pāpasyātyantamakaraṇasaṃvarapratilambhāt,
751$$prāyeṇākuśalaprahāṇāc ca|
yeṣāṃ tu niṣparyāyeṇa teṣām ihādhikāraḥ||40||
kiṃ puna parivṛttajanmano’py anāgāmina eṣa bhedo’sti? yasmāt
na parāvṛttajanmāryaḥ kāme dhātvantaropagaḥ|
kāmadhātau parāvṛttajanmāntara āryo na dhātvantaraṃ gacchati;
anāgāmiphalaṃ prāpya tatra eva janmani parinivarvāṇāt|
rūpadhātau tu parāvṛttajanmā kadā cid ārūpyān praviśati |
ya ūrdhvasrotā bhavāgraparamaḥ|
yat tarhi śakreṇa uktam—
“ye te devā akaniṣṭhā iti viśrutāḥ, ante me hīyamānasya tatra upapattir bhaviṣyati”?
abhidharmalakṣaṇānabhijñatvād iti vaibhāṣikāḥ|
bhagavatāpi anivāraṇam, saṃharṣaṇīyatvād iti|
752$$sa ca ūrdhvajaś ca naivākṣasañcāraparihāṇibhāk ||41||
sa ca kāmadhātau parivṛttajanmā ūrdhvadhātūpapannaścāryo na eva indriyāṇi sañcarati,
na api kathañ cit parihīyate|
kiṃ punaḥ kāraṇaṃ parivṛttajanmāntarasya āryasya rūpārūpyapraveśendriyasañcāraparihāṇayo na iṣyante?
yasmān na santi|
kasmān na santi?
janmāntaraparivāsenendriyāṇāṃ paripakvataratvād, āśrayaviśeṣalābhāc ca|
atha kasmād avītarāgaḥ śekṣo na antarāye parinirvāyī bhavati?
mārgasyājitatvād asammukhībhāvataḥ, anuśayānāṃ ca nātimandatvāt|
duḥsamatikāmatvāt kāmadhātor iti vaibhāṣikāḥ|
bahu hy anena kartavyaṃ bhavati—
akuśalāvyākṛtakleśaprahāṇam, dvitriśrāmaṇyaphalaprāptiḥ, tridhātusamatikramaśca|
taccā tarābhavastho na śaktaḥ kartum iti||41||
yad uktam—“sa dhyāne vyavakīrṇe’kaniṣṭhagaḥ” (abhi- 6.37) iti,
atha katamaddhyānaṃ prathamato vyavakīryate?
ākīryate caturthaṃ prāk,
753$$sa hi sarvakarmaṇyaḥ samādhiḥ sukhapratipadāmagratvāt|
evaṃ ca punaḥ vyavakīryate-- arhannanāgāmī vā pravāhayuktamanāsravaṃ caturthaṃ dhyānaṃ samāpadyate|
tasmād vyutthāya pravāhayuktaṃ tadeva sāsravaṃ samāpadyate, punaś ca anāsravam|
evaṃ pravāhāprahāṇena yadā kila dvau kṣaṇāv anāsravau samāpadyate,
dvau sāsravau, punaś ca anāsravau—
ayaṃ vyavakiraṇasya prayogaḥ|
niṣpattikṣaṇamiśraṇāt|
yadā tvanāsravasya kṣaṇasyānantaraṃ sāsravaṃ sammukhīkaroti sāsravasyānāsravam|
evaṃ sāsravasya kṣaṇasyānāsravābhyāṃ miśraṇāt vyavakiraṇaṃ niṣpannaṃ bhavati iti vaibhāṣikāḥ|
dvau hi kṣaṇāvānantaryamārgasadṛśau,
tṛtīyo vimuktimārgasadṛśa iti evaṃ caturthaṃ dhyānaṃ vyavakīrya tadvalenānyāny api vyavakīryante|
kāmadhātau triṣu dvīpeṣu prathamaṃ vyavakīryate|
paścāt parihīṇena rūpadhātau |
aśakyaṃ tu kṣaṇavyavakiraṇamanyatra buddhāt|$$ata iccātaḥ pravāhatrayasamāpattito niṣpannaṃ bhavatīti paśyāmaḥ|
kim arthaṃ punar dhyānaṃ vyavakīryate?
upapattivihārārtha kleśabhīrutayāpi ca ||42||
tribhiḥ kāraṇairdhyānaṃ vyavakiranti—
tīkṣṇendriyā anāgāminaḥ śuddhāvāsopapattyarthaṃ iṣṭadharmasukhavihārārthaṃ ca,
mṛdvindriyāḥ kleśabhīrutayā cāsvādanāsamprayuktasamādhidūrīkaraṇād aparihāṇyartham,
arhantas tu tīkṣṇendriyā dṛṣṭadharmasukhavihārārtham,
mṛdvindriyāḥ kleśabhīrutvāc cāparihāṇyartham||42||
754$$atha kasmāt pañcaiva śuddhāvāsopapattayaḥ?
yad etad vyavakīrṇaṃ bhavati caturthaṃ dhyānam uktam,
tatpāñcavidhyāt pañcaiva śuddhāvāsopapattayaḥ|
sā hi vyavakīrṇabhāvanā pañcaprakārā; mṛdumadhyādhimātrataratamabhedāt|
prathamāyāṃ trīṇi cittāni sammukhīkriyante—anāsravam, sāsravam, anāsravaṃ ca |
dvitīyāyāṃ ṣaṭ| tṛtīyāyāṃ nava|
caturthyāṃ dvādaśa| pañcamyāṃ pañcadaśa|
tāsāṃ yathāsaṃkhyaṃ pañca śuddhāvāsāḥ phalam|
yat tatra sāsravaṃ tadvaśāt teṣu upapattiḥ|
śraddhādīndriyādhikyāt pañcetyapare|
nirodhalābhyanāgāmī kāyasākṣī punarmataḥ||43||
nirodhalābho’sya asti iti nirodhalābhī |
yo hi kaścid anāgāmī nirodhasamāpattilābhī sa kāyasākṣī ity ucyate;
nirvāṇasadṛśasya dharmasya kāyena sākṣāt karaṇāt|
kathaṃ punaḥ kāyena sākṣātkaroti? cittābhāvāt kāyāśrayotpatteḥ|
evaṃ tu bhavitavyam-- sa hi tasmād vyutthāyāpratilabdhapūrvāṃ savijñānikāṃ kāyaśāntiṃ pratilabhate |
yato’sya evaṃ bhavati-- śāntā bata nirodhasamāpattiḥ, nirvāṇasadṛśī bata nirodhasamāpattir iti|
evam anena tasyāḥ śāntatvaṃ kāyena sākṣātkṛtaṃ bhavati|
prāptijñānasākṣātkriyābhyāṃ pratyakṣīkāro hi sākṣātkriyā|
755$$“aṣṭādaśa śaikṣāḥ” ity atra sūtre kiṃ kāraṇaṃ kāyasākṣī na uktaḥ? kāraṇābhāvāt |
kiṃ punaḥ kāraṇam? anāsravāstisraḥ śikṣāḥ, tatphalaṃ ca|
tadviśeṣeṇa hi śaikṣāṇāṃ vyavasthānam|
nirodhasamāpattiś ca naivaśaikṣānaśikṣā phalam|
ato na tadyogācchaikṣaviśeṣa uktaḥ |
eṣa tāvad anāgāmināṃ yathāsthūlaṃ bhedaḥ|
sūkṣmaṃ tu bhidyamānānāḥ sahasraśo bhidyante|
antarāparinirvāyiṇastrayo mṛdumadhyādhimātrendriyabhedāt|
bhūmibhedāccatvāraḥ|
parihāṇadharmādigotrabhedāt ṣaṭ |
756$$sthānāntarabhedāt ṣoḍaśa|
bhūmivairāgyabhedāt ṣaṭtriṃśat|
rūpadhātau sakalabandhano yāvac caturthadhyānāṣṭaprakāravītarāgaḥ|
sthānāntaragotravairāgyendriyabhedād dvānavatīni pañcaviṃśatiḥ śatāni |
kathaṃ kṛtvā? ekasmin sthāne ṣaṭ gotrāṇi, gotre gotre nava pudgalāḥ,
sakalabandhano yāvadaṣṭaprakāravītarāgaḥ svasmāt sthānāt ṣaṇṇavakāni catuṣpañcāśat ṣoḍaśa catuṣpañcāśatkāni catuḥṣaṣṭānyaṣṭau śatāni |
indriyabhedāt punas triguṇā ity evaṃ kṛtvā yo hy adhare dhyāne navaprakāravītarāgaḥ
sa uttare sakalabandhana uktaḥ, samagaṇanārtham|
757$$yathāntarāparinirvāyiṇa evaṃ yāvad ūrdhvasrotasa ity abhisamasya sarve catvāriṃśadūnāni trayodaśasahasrāṇyanāgāmināṃ bhavanti||43||
missing
ābhavāgrāṣṭabhāgakṣidarhattve pratipannakaḥ|
‘anāgāmī’ ity adhikṛtam|
sa khalv ayam anāgāmī prathamadhyānaikaprakāravairāgyāt prabhṛti
yāvat bhavāgrāṣṭaprakāraprahāṇād arhattvapratipannako bhavati|
navamasya apy ānantaryapathe,
navamasya api bhāvāgnikasya prakārasya prahāṇāyānantaryamārge so’rhattvapratipannaka eva|
vajropamaś ca saḥ||44||
sa cānantaryamārgaḥ ‘vajropamaḥ samādhiḥ’ ity ucyeta, sarvānuśayabheditvāt|
bhinnatvād asau na sarvān bhinatti|
sarvāṃs tu bhettuṃ samarthaḥ, sarvānantaryamārgāṇāmadhimātratamatvāt|
vajropamānāṃ tu bahubhedaṃ varṇayanti—
anāgamyasaṃgṛhītā bhāvāgrikaduḥkhasamudayālambanair duḥkhasamudayānvayajñānākāraiḥ samprayuktā aṣṭau|
nirodhamārgadharmajñānākāraiḥ samprayuktā aṣṭau|
758$$nirodhānvayajñānākāraiḥ samprayuktāḥ prathamadhyānanirodhālambanāś catvāraḥ |
evaṃ yāvad bhavāgranirodhālambanāś catvāraḥ |
mārgānvayajñānākāraiḥ samprayuktāś catvāraḥ,
kṛtsnasyānvayajñanapakṣasyānvayajñanapakṣasyālambanāt|
ta ime jñānākārālambanabhedabhinnā dvāpañcāśad vajropamā bhavanti|
yathā’nāgamyasaṃgṛhītāḥ, evaṃ yāvac caturthadhyānasaṃgṛhītāḥ|
ākāśavijñānānantyākiñcanyāyatanasaṃgṛhītā yathāsaṅkhyām aṣṭāviṃśatiś caturviṃśatir viṃśatiś ca bhavanti;
759$$teṣu dharmajñānasyādhobhūminirodhālambanasya cānvayajñānasyābhāvāt|
adhobhūmipratipakṣālambanaṃ tu bhavati, tasya anyonyahetutvād iti|
yeṣāṃ tu mārgānvayajñānam apy ekaikabhūmipratipakṣālambanamiṣṭam,
teṣām aṣṭaviṃśatim adhikān prakṣipyānāgamyasaṃgṛhītā aśītirvajropamā bhavanti|
evaṃ yāvac caturthadhyānasaṃgṛhītāḥ|
760$$ākāśānantyāyatanādiṣu yathākramaṃ catvāriṃśat, dvātriṃśat, caturviṃśatiś ca bhavanti|
missing
punar gotrendriyabhedāt bhūyāṃso bhavanti||44 ||
761$$yas tv asau bhāvāgriko navamaḥ prakāra ukto yasya vajropamena prahāṇam,
tatkṣayāptyā kṣayajñānam,
tasya punar navamasya prakārasya kṣayaprāptyā saha kṣayajñānam utpadyate|
vajropamasamādheranantaraṃ paścimo vimuktimārgaḥ|
ata-eva tatkṣayajñānaṃ sarvāsravakṣayaprāptisahajatvāt prathamataḥ|
aśaikṣo’rhannasau tadā|
utpanne ca punaḥ kṣayajñāne so’rhattvapratipannakaḥ aśaikṣo bhavatyarhaṃścārhattvaphalaprāptaḥ|
phalāntaraṃ prati punaḥ śikṣitavyābhāvādaśaikṣaḥ|
ata eva sa parārthakaraṇārthatvāt, sarvasarāgapūjārhattvāc ca arhann iti siddhaṃ bhavati|
762$$anye sapta pūrvoktāḥ pudgalā śaikṣā iti|
kena te śaikṣāḥ? āsravakṣayāya nityaṃ śikṣaṇaśīlatvāccikṣātraye|
adhiśīlamadhicittamadhiprajñaṃ ca |
tāḥ punaḥ śīlasamādhiprajñāsvabhāvāḥ|
pṛthagjano’pi śaikṣaḥ prāpnoti? na; yathābhūtaṃ satyāprajñānāt punaś cāpaśikṣaṇāt |
ata eva dvirabhidhānaṃ sūtre—
“śikṣāyāṃ śikṣate, śikṣāyāṃ śikṣata iti śikṣakastasmācchaikṣa ityucyate” iti|
‘yaḥ śikṣata evaṃ nāpaśikṣate sa śaikṣaḥ’ ityavadhāraṇaṃ yathā vijñāyeta|
prakṛtistha āryaḥ kathaṃ śikṣaṇaśīlaḥ? āśayataḥ|
sthitādhvagavat, prāptyanuṣaṅgataśca śikṣātrayasya|
atha śaikṣā dharmāḥ katame? śaikṣasyānāsravāḥ|
763$$aśaikṣāḥ katame? aśaikṣasyānāsravāḥ|
nirvāṇaṃ kasmānna śaikṣam? aśaikṣapṛthagjanayor api tadyogāt|
kasmān na aśaikṣam? śaikṣapṛthagjanayor api tadyogāt|
ta ete sarva evāṣṭāvāryapudgalā bhavanti |
pratipannakāścatvāraśca phale sthitāḥ|
tad yathā—srota-āpattiphalasākṣātkriyāyai pratipannakaḥ srota-āpannaḥ |
evaṃ yāvadarhattvaphalasākṣātkriyāyai pratipannako’rhanniti|
nāmata ete’ṣṭau bhavanti |
dravyastu pañca |
prathamaḥ pratipannakaḥ, catvāraś ca phalasthāḥ |
śeṣāṇāṃ pratipannakānāṃ triphalasthāvyatirekāt|
anupūrvādhigamaṃ praty evam ucyate|
bhūyaḥ kāmavītarāgau tu syātāṃ darśanamārge sakṛdāgāmyanāgāmiphalapratipannakau,
na ca srota-āpanna-sakṛdāgāmināv iti|
dvividho hi bhāvanāmārga uktaḥ-- laukikaḥ, lokottaraś ca iti|
kena ayaṃ śaikṣaḥ? kuto vairāgyaṃ prāpnoti?
lokottareṇa vairāgyaṃ bhavāgrāt,
na laukikena |
kiṃ kāraṇam? tata ūrdhvaṃ laukikābhāvāt, svabhūmikasya vā pratipakṣatvāt|
kasmānna pratipakṣaḥ? tatkleśānuśayitatvāt|
yo hi kleśo yatra vastunyanuśete, na tasya tadvastu prahāṇāya saṃvartate|
yasya ca yaḥ pratipakṣo na tatra sa kleśo’nuśeta iti|
764$$anyato dvidhā||45||
bhavāgrādanyataḥ sarvato bhūmerlaukikenāpi vairāgyam, lokottareṇa api ||45||
tatra punaḥ--
laukikena āryavairāgye visaṃyogaprāptayo dvidhā|
laukikena mārgeṇa āryavairāgyaṃ gacchato dvividhā visaṃyogaprāptaya utpadyante—
laukikyaḥ, lokottarāś ca|
lokottareṇa ca ity eke,
lokottareṇa apyevam ity apare|
kiṃ kāraṇam?
tyakte kleśāsamanvayāt||46||
yadi hy āryamārgeṇa vairāgyaṃ prāpnuvato laukikī visaṃyogaprāptir na utpadyate,
evaṃ sati ya āryamārgeṇākiñcanyāyatanād vītarāgo dhyānaṃ niśrityendriyāṇi sañcarati,
sa kṛtsnapūrvamārgatyāgāt kevalaphalamārgalābhāc ca ūrdhvabhūmikleśavisaṃyogenāsamanvāgataḥ syāt|
tyakte ca tasmin punar api taiḥ kleśaiḥ samanvāgataḥ syād iti||46||
bhavāgrārdhavimuktordhvajātavat tvasamanvayaḥ|
765$$asatyām api tu tasyāṃ laukikyāṃ visaṃyogaprāptau na taiḥ samanvāgamaḥ syāt|
tad yathā bhavāgrādardhaprakāravimuktasya asatyām api tu laukikyāṃ tadvisaṃyogaprāptau tyaktāyām api ca indriyasañcāreṇa lokottarāyāṃ na punas taiḥ kleśaiḥ samanvāgamo bhavati|
yathā ca pṛthagjanasya prathamadhyānabhūmerūrdhvaṃ jātasya kāmāvacarakleśavisaṃyogaprāptityāgān na punas taiḥ samanvāgamo bhavati ity ajñāpakam etat|
missing
katamayā punar bhūmyā kuto vairāgyaṃ bhavati?
anāsraveṇa vairāgyamanāgamyena sarvataḥ||47||
ābhavāgrāt||47||
atha yaḥ sāmantakaṃ niśrityādharabhūmivairāgyaṃ prāpnoti,
kim asyānantaryamāgavat sarve vimuktimārgāḥ sāmantakād bhavanti? na ity āha |
kiṃ tarhi?
dhyānāt sāmantakād vāntyo muktimārgastribhūjaye|
nava hy upapattibhūmayaḥ-- sarvakāmadhātuḥ, aṣṭau ca dhyānārūpyāḥ|
tatra yāvad dvitīyadhyānavairāgyaṃ tribhūmijayaḥ|
tasmin paścimo vimuktimārgaḥ sāmantakād bhavati, dhyānādvā maulāt|
nordhvaṃ sāmantakāt,
766$$tribhūmijayādūrdhvaṃ maulādeva, na punaḥ sāmantakād; upekṣendriyasāmānyāt|
triṣu hi dhyāneṣu sāmantakamaulayorindriyabhedāt kaścinna śaknoti maulaṃ dhyānaṃ praveṣṭum;
indriyasañcārasya duṣkaratvāt|
atas tribhūmivairāgye dhyānasāmantakād apy anyo vimuktimārgo bhavati|
“anāsraveṇa vairāgyamanāgamyena sarvataḥ” (abhi- ko- 6.47), ity uktam,
anyais tu na uktam |
atha ucyate— āryair aṣṭābhiḥ svordhvabhūjayaḥ||48||
anāsravairaṣṭābhirdhyānadhyānāntarārūpyaiḥ svasyā ūrdhvāyāś ca bhūmervairāgyaṃ nādharāyāḥ, vītarāgatvāt|
tatra lokottarā ānantaryavimuktimārgāḥ satyālambanatvāt satyākārapravṛttā iti siddham||48||
missing
vimuktyānantaparyapathā laukikāstu yathākramam|$$śāntādyudārādyākārāḥ,
vimuktimārgāḥ śāntādyākārāḥ, ānantaryamārgā audārikādyākārāḥ |
te punar yathākramam—
uttarādharagocarāḥ||49||
vimuktimārgā uttarāṃ bhūmiṃ śāntataḥ praṇītato niḥsaraṇataścākārayanti sambhavataḥ |
ānantaryamārgā adharāṃ bhūmimaudārikato duḥkhilataḥ sthūlabhittikataś ca|
aśāntatvād audārikataḥ; mahābhisaṃskārataratvāt|
apraṇītatvāt; duḥkhilato bahudauṣthulyataratvena pratikūlabhāvāt|
767$$sthūlabhittikataḥ;
tayaiva tadbhūmyaniḥsaraṇāt bhittyaniḥsaraṇavat|
teṣāṃ viparyayeṇa śāntapraṇītaniḥsaraṇākārāḥ||49||
gatamānuṣaṅgikam||
idaṃ vaktavyam-- atha kṣayajñānādanantaraṃ kim utpadyate?
yadyakopyaḥ kṣayajñānādanutpādamatiḥ,
akopyadharmā ced arhan bhavati kṣayajñānāt samanantaramanutpādajñānamasya utpadyate|
na cet|$$kṣayajñānamaśaikṣī vā dṛṣṭiḥ,
na ced akopyadharmā bhavati kṣayajñānāt kṣayajñānam eva utpadyate, aśaikṣī vā samyagdṛṣṭiḥ|
na tv anutpādajñānam; parihārisambhavāt|
kiṃ punar akopyadharmaṇaḥ sā na eva utpadyate?
sarvasya sā’rhataḥ||50||
akopyadharmaṇo’py anutpādajñānāt kadā cid anutpādajñānam eva utpadyate,
kadā cid aśaikṣī samyagdṛṣṭiḥ||50||
yāny etāni catvāri phalāny uktāni, kasya etāni phalāni? śrāmaṇyaphalāni|
kim idaṃ śrāmaṇyaṃ nāma?
śrāmaṇyamamalo mārgaḥ,
anāsravo mārgaḥ śrāmaṇyam|
tena hi śramaṇo bhavati; kleśasaṃśamanāt|
“śamitā anena bhavanti anekavidhāḥ pāpakā akuśalā dharmā vistareṇa yāvaj jarāmaraṇīyāḥ,
768 $$tasmāc chramaṇa ity ucyate” iti sūtre vacanāt|
anatyantaśamanānna pṛthagjanaḥ paramārthaśramaṇaḥ|
tasya punaḥ śrāmaṇyasya?
saṃskṛtāsaṃskṛtaṃ phalam|
saṃskṛtāsaṃskṛtāni hi śrāmaṇyaphalāni punaś catvāry uktāni sūtre |
api tu
ekānnanavatistāni,
kāni punas tāni?
muktimārgāḥ saha kṣayaiḥ||51||
darśanaheyaprahāṇāyāṣṭāvānantaryamārgāḥ, aṣṭau vimuktimārgā bhāvanāheyaprahāṇāya|
navasu bhūmiṣu pratyekaṃ navaprakārāṇāṃ kleśānāṃ prahāṇāya tāvanta evānantaryamārgāḥ, vimuktimārgāś ca|
tatrānantaryamārgāḥ śrāmaṇyam, vimuktimārgāḥ saṃskṛtāni śrāmaṇyaphalāni|
tanniṣyandapuruṣakāraphalatvāt|
teṣāṃ kleśānāṃ prahāṇānyasaṃskṛtāni śrāmaṇyaphalāni|
evamekānnanavatirbhavanti||51||
evaṃ tarhi buddhasyopasaṅkhyānaṃ kartavyaṃ jāyate? na kartavyam|
yady api bhūyāṃsi phalāni,
catuṣphalavyavasthā tu pañcakāraṇasambhavāt|
yasyāṃ hi prahāṇamārgāvasthāyāṃ pañca kāraṇāni sambhavanti,
tasyāṃ kila bhagavatā phalaṃ vyavasthāpitam|
katamāni pañca?
pūrvatyāgo’nyamārgāptiḥ kṣayasaṅkalanaṃ phale||52||$$jñānāṣṭakasya lābho’tha ṣoḍaśākārabhāvanā|
1. pūrvamārgatyāgaḥ,
2. apūrvamārgāptiḥ; pratipannakaphalamārgatyāgalābhāt|
3. prahāṇasaṅkalanam; sarvasyaikaprāptilābhāt||52||
769$$4. yugapadaṣṭajñānalābhaścaturvidhānāṃ dharmānvayajñānam|
5. ṣoḍaśākārabhāvanā anityādyākārāṇām|
imāni hi pañca kāraṇāni phale phale bhavanti|
yady anāsravo mārgaḥ śrāmaṇyam,
kathaṃ laukikamārgaprāptaṃ phaladvayaṃ śrāmaṇyaphalaṃ yujyate?
laukikāptaṃ tu miśratvānāsravāptiḥ dhṛteḥ phalam||53||
na hi tatra laukikamārgaphalam eva prahāṇaṃ sakṛdāgāmiphalaṃ vā bhavati, anāgāmiphalaṃ vā |
kiṃ tarhi? darśanamārgaphalam api prahāṇaṃ tatra miśrīkriyate;
sarvasya tatphalasaṃgṛhītaikavisaṃyogaprāptilābhāt|
ata eva hi sūtra uktam—“sakṛdāgāmiphalaṃ katamat?
yat trayāṇāṃ saṃyojanānāṃ prahāṇaṃ rāgadveṣamohānāṃ ca tanutvam iti|
anāgāmiphalaṃ katamat? yaduta pañcānāmavarabhāgīyānāṃ saṃyojanānāṃ prahāṇam” iti|
anāsravayā ca visaṃyogaprāptyā tatprahāṇaṃ sandhāryate|
tadbalena parihīṇāt |
ato’py asya maraṇaṃ yuktaṃ śrāmaṇyaphalam||53||
770$$yad eva ca etac chrāmaṇyam uktam,
brāhmaṇyam, brahmacakraṃ ca tadeva,
kleśānāṃ vāhanād brāhmaṇyam|
brahmacakraṃ tu
brahmavartanāt|
anuttarabrāhmaṇyayogāt bhagavān brahmā|
“eṣa hi bhagavān brahmā ity api, śāntaḥ śītībhūta ity api” iti sūtrāt |
tasya idaṃ cakram iti brāhmam; tena pravartitatvāt|
dharmacakraṃ tu dṛṅmārgaḥ,
caṃkramaṇāc cakram, tatsādharmyād darśanamārgo dharmacakram|
kathamasya sādharmyam?
āśugatvādyarādibhiḥ||54||
āśugatvāt, tyajanakramaṇāt, ajitajayajitādhyavasanād, utpatananipatanāc ca|
evam āśugatvādibhiḥ arādibhiḥ sādharmyādāryāṣṭāṅgo mārgaś cakram iti bhadantaghoṣakaḥ|
samyagdṛṣṭi-saṅkalpa-vyāyāma-smṛtayo hy avarasthānīyāḥ,
samyagvākkarmāntājīvā nābhisthānīyāḥ,
samādhirnemisthānīya iti darśanamārgo dharmacakram iti|
771$$kuta etat? āryakauṇḍinyasya tadutpattau “pravarttitaṃ dharmacakram” iti vacanāt|
kathaṃ tat triparivartaṃ dvādaśākāraṃ ca? idaṃ duḥkham āryasatyam, tat khalu parijñeyam,
772$$tat khalu parijñātam—ity ete trayaḥ parivartāḥ |
ekaikasmiṃś ca parivarte cakṣurudapādi, jñānam, vidyā, buddhir udapādi—ity ete dvādaśākārāḥ|
pratisatyam evaṃ bhavanti |
trikadvādaśakasādharmyāttu, triparivartaṃ dvādaśākāramuktam|
dvayasaptasthānakauśaladeśanāvat|
ebhiś ca parivartairdarśanabhāvanāśaikṣamārgā yathāsaṅkhyaṃ darśitā iti vaibhāṣikāḥ|
773$$yady evam, na tarhi darśanamārga eva triparivartto dvādaśākāra iti
katham asau dharmacakraṃ vyavasthāpyate?
tasmāt sa eva dharmaparyāyo dharmacakraṃ triparivartaṃ dvādaśākāraṃ ca yujyate|
kathaṃ ca punas triparivartam? satyānāṃ triḥparivarttanāt|
kathaṃ dvādaśākāram? caturṇāṃ satyānāṃ tridhākaraṇāt|
duḥkhaṃ samudayo nirodho mārga iti
parijñaptavyam, prahātavyam, sākṣātkatarvyam, bhāvayitavyam itiḥ
parijñātam, prahīṇam, sākṣātkṛtam, bhāvitam iti|
tasya punaḥ pravartanaṃ parasantāne gamanam; arthajñāpanāt|
atha vā-- sarva eva āryamārgo dharmacakram; vineyajanasantāne kramaṇāt|
tattu parasantāne daśanamārgotpādanād vartayitumārabdham, ataḥ pravarttitam ity ucyate||54 ||
atha kasmin dhātau kati śrāmaṇyaphalāni prāpyante?
kāme trayāptiḥ,
kāmadhātāv eva trayāṇāṃ śrāmaṇyaphalānāṃ prāptiḥ, na anyatra|
antyasya triṣu,
antyaṃ śrāmaṇyaphalamarhattvaṃ tasya triṣu dhātuṣu prāptiḥ|
phaladvayasya tāvadavītarāgāprāpyatvādūrdhvamaprāptiryuktā,
tṛtīyasya tu kasmādaprāptiḥ?
774
nordhvaṃ hi dṛkpathaḥ|
ūrdhvaṃ hi kāmadhātor darśanamārgo na asti|
na ca tena vinā’sti vītarāgasya anāgāmiphalaprāptir ity etat kāraṇam|
kiṃ punaḥ kāraṇaṃ tatra darśanamārgo na asti?
ārūpyeṣu tāvat śramaṇābhāvād, adhodhātvanālambanāc ca|
rūpadhātau tu—
asaṃvegādiha vidhā tatra niṣṭheti ca āgamāt||55||
rūpāvacarā hi pṛghagjanāḥ samāpattisukhasaṅgā duḥkhavedanābhāvāc ca na saṃvijante|
na ca vinā saṅgena āryamārgaḥ śakto labdhum|
iyaṃ tāvad yuktiḥ|
āgamo’py ayam—
“pañcānāṃ pudgalānāmiha vidhā tatra niṣṭhā antarāparinirvāyiṇo yāvad ūrdhvasrotasaḥ” iti|
vidhā hi mārgārambhaḥ; nirvāṇopāyatvāt||55||
idam uktam—“yady akopyaḥ kṣayajñānād anutpādamatiḥ” (abhi- 6.50) iti|
tatra kim arhatām apy asti bhedaḥ? asti ity ucyate|
ṣaḍarhanto matāḥ,
sūtra uktam—“ṣaḍarhantaḥ--
parihāṇadharmā, cetanādharmā, anurakṣaṇādharmā,
sthitākampyaḥ, prativedhanābhavyaḥ, akopyadharmā ca iti|
teṣāṃ pañca śraddhādhimuktajāḥ|
akopyadharmāṇaṃ varjayitvā’nye pañca śraddhādhimuktapūrvakāḥ|
775$$vimuktiḥ sāmayikyeṣām,
eṣāṃ ca pañcānāṃ sāmayikī kāntā cetovimuktirveditavyāḥ, nityānurakṣyatvāt|
ata eva ete samayavimuktā ucyante|
samayāpekṣāścaite’dhimuktāśceti samayavimuktāḥ, madhyapadalopāt; ghṛtaghaṭavat|
eṣāṃ hi samayāpekṣāsamādhisammukhībhāvaḥ, upakaraṇārogyadeśaviśeṣāpekṣatvāt|
akopyākopyadharmaṇaḥ||56||
akopyadharmaṇastvakopyā vimuktiḥ; kopayitumaśakyatvādaparihāṇitaḥ||56||
ato’samayamukto’sau,
ata eva asamayavimukta ucyate |
sa hy asamayāpekṣāvimuktaś ca; icchātaḥ samādhisammukhībhāvāt|
kālāntarātyantavimuktito vā;
kopyākopyadharmaṇoḥ samayāsamaye vimuktatvaṃ parihāṇisambhavāsambhavataḥ|
dṛṣṭiprāptānvayaśca saḥ|
sa cākopyadharmā dṛṣṭiprāptapūrvako veditavyaḥ|
776$$kiṃ punar ete ṣaḍarhanta ādita eva tadgotrā bhavanti? atha paścāt?
tadgotrā āditaḥ kecit kecid uttāpanāgatāḥ||57||
kaścit prathamata eva cetanādharmagotrako bhavati |
kaścit punaḥ parihāṇadharmā bhūtvendriyāṇāmuttāpanayā cetanādharmatāṃ gataḥ |
evaṃ yāvad akopyadharmatāṃ gato veditavyaḥ|
tatra parihāṇadharmā yaḥ parihātuṃ bhavyaḥ, na ca cetanādidharmā |
cetanādharmā yaścetayituṃ bhavyaḥ |
anurakṣaṇādharmā yo’nurakṣituṃ bhavyaḥ |
sthitākampyo yaḥ parihāṇipratyayaṃ balavantamantareṇānurakṣannapi sthātuṃ bhavyaḥ,
na hātuṃ na api vardhayituṃ vinābhiyogena |
prativedhanābhavyo yo’kopyaḥ prativeddhuṃ bhavyaḥ |
akopyadharmā yo na eva parihātuṃ bhavyaḥ|
prathamau dvau pūrvam eva śaikṣāvasthāyāṃ sātatya-satkṛtyaprayogavikalau |
tṛtīyaḥ sātatyaprayogī|
777$$caturthaḥṃ satkṛtyaprayogī|
pañcama ubhayathāprayogī mṛdvindriyas tu|
ṣaṣṭha ubhayathāprayogī tīkṣṇendriyaś ca|
nacāvaśyaṃ parihāṇadharmā parihīyate, na api yāvat prativedhanābhavyaḥ pratividhyati|
sambhavaṃ tu praty evam ucyate|
evaṃ ca kṛtvā dhātutraye’pi ṣaḍarhanto yujyante|
yeṣāṃ tvavaśyaṃ parihīyate yāvat pratividhyati,
teṣāṃ kāmadhātau ṣaḍ rūpārūpyadhātvoḥ sthitākampyaḥ akopyadharmā ca;
tayoḥ parihāṇicetanendriyasañcārābhāvāt||57||
kaḥ punareṣāṃ kutaḥ parihīyate? phalāt? gotrādvā?
gotrāc caturṇāṃ pañcānāṃ phalāddhāniḥ,
cetanādharmādīnāṃ caturṇāṃ gotrāt parihāṇiḥ |
na hi parihāṇadharmā punaḥ svagotrāt parihīyate |
parihāṇadharmādīnāṃ pañcānāṃ phalāt parihāṇiḥ|
teṣām api tu na pūrvakāt|
yasya yat prathamagotraṃ sa tasmān na parihīyate; śaikṣāśaikṣamārgābhyāṃ dṛḍhīkṛtatvāt |
778$$śaikṣastu laukikalokottarābhyāṃ dṛḍhīkṛtatvāt na parihīyate; svagotrāt|
yattu paścāt pratilabdhamuttāpanayā tasmāt parihīyate|
yasya ca yat prathamaṃ phalaṃ sa tasmān na parihīyate |
śeṣāt parihīyate|
ata eva srota-āpattiphalān na asti parihāṇiḥ|
779$$evaṃ ca kṛtvā parihāṇadharmaṇastrayaḥ prakārā bhavanti—
tadavasthasya parinirvāṇam, indriyasañcāraḥ, parihāya vā śaikṣatvam |
cetanādharmaṇaś catvāraḥ-- eta eva trayaḥ, parihāṇadharmagotrapratyāgamanaṃ ca |
evam anyeṣāṃ trayāṇāmaikekaprakāravṛddhyā yathākramaṃ pañca, ṣaṭ, sapta prakārā veditavyāḥ|
yasya ca yat prathamaṃ gotraṃ sa parihāra śaikṣībhūtas tatra evāvatiṣṭhate, na anyasmin;
anyathā hi gotraviśeṣalābhād vṛddhir eva asya syāt, na parihāṇiḥ|
kiṃ punaḥ kāraṇaṃ prathamāt phalāt na asti parihāṇiḥ?
darśanaheyānāmavastukatvāt|
ātmādhiṣṭhānapravṛttā hy ete; satkāyadṛṣṭimūlakatvāt |
sa ca ātmā na asti iti|
asadālambanās tarhi prāpnuvanti, na asadālambanāḥ; satyālambanatvāt|
vitathālambanāstu|
katamaś ca kleṣo na evam asti viśeṣaḥ|
780
ātmadṛṣṭir hi rūpādike vastuni kārakavedakavaśavartitvena ātmatvamabhūtamadhyāropayati|
tadadhiṣṭhānānupravṛttāś cāntagrāhādaya ity avastukā ucyante|
bhāvanāheyās tu rāgapratighamānāvidyā rūpādike vastuni kevalaṃ saktyāghātonnatyasamprakhyānabhāvena vartanta iti savastukā ucyante|
asti ca tacchrutādimātraṃ yatra teṣāṃ pravṛttayaḥ, na tv ātmādileṣo’pi asti |
tathā hi bhāvanāheyānām asti pratiniyataṃ vastu manāpāmanāpādilakṣaṇam,
na tu darśanaheyānām ātmādilakṣaṇam|
tasmād avastukā ucyante|
missing
api khalv āryasyānupanidhyāyataḥ smṛtisaṃpramoṣāt kleśa utpadyate nopanidhyāyataḥ,
rajjvām iva sarpasaṃjñā|
na cānupanidhyāyata ātmadṛṣṭyādīnām utpattir yujyate santīrakatvād iti
na asti darśanaheyaprahāṇāt parihāṇiḥ|
arhattvād api na asti parihāṇir iti sautrāntikāḥ|
eṣa eva ca nyāyaḥ|
katham idaṃ gamyate? āgamād, yuktitaś ca|
781$$1. katham āgamāt? “tad dhi bhikṣavaḥ prahīṇaṃ yad āryaprajñayā prahīṇam” ity uktam|
ādyantayoś ca phalayor āryayaiva prajñayā’dhigamaḥ|
missing
“śaikṣasya cāpramādakaraṇīye’pramādakaraṇīyaṃ pravedayāmi” ity uktam, na arhataḥ|
missing
“arhato-’py aham ānanda lābhasatkāramantarāyakaraṃ vadāmi” ity
atra sūtre dṛṣṭadharmasukhavihāramātrād eva parihāṇiruktā|
“yā tv anena akopyacetovimuktiḥ kāyena sākṣātkṛtā,
tato’haṃ na kena cit paryāyeṇa parihāṇaṃ vadāmi” iti coktam|
sāmayikyā asti iti cet? vayam apy evaṃ brūmaḥ |
sā tu vicāryā—kim arhattvam, ahosviddhyānāni iti|
maulo hi dhyānasamādhiḥ samaye sammukhībhāvāt sāmayikī vimuktir ity ucyate|
782$$dṛṣṭadharmasukhavihārārthaṃ ca punaḥ punareṣaṇīyatvāt kāntetyucyate|
āsvādanīyatvād ity apare|
arhattvavimuktistu nityānugatatvān na yujyate sāmayikī, apunaḥprārthanīyatvān na kānteti|
yadi ca arhattvāt parihāṇisambhavo’bhaviṣyat,
kim artha bhagavānādhicaitasikebhya eva dṛṣṭadharmsukhavihārebhyaḥ parihāṇimavakṣyat|
ato gamyate—sarvasya eva arhato vimuktir akopyā dṛṣṭadharmasukhavihāreti astu |
kaścit lābhasatkāravyākṣepadoṣāt parihīyate, vaśitvabhraṃśād yo mṛdvindindiyaḥ|
kaścin na parihīyate yastīkṣṇendriyaḥ |
tatra yaḥ parihīyate sa parihāṇadharmā, yo na parihīyate so’parihāṇadharmā|
evaṃ cetanādharmādayo’pi yojyāḥ|
aparihāṇadharmasthitākampyākopyadharmaṇāṃ ko viśeṣaḥ?
aparihāṇadharmā’nuttāpanāgataḥ, akopyadharmā tūttāpanāgataḥ |
tau hi yaṃ yam eva samāpattiviśeṣam utpādayataḥ, tasmān na parihīyete|
sthitākampyastu yasminn eva guṇe sthitastasmāt kevalaṃ na parihīyate, na tv anyam utpādayati|
utpādayati vā tasmān na kampyata ity eva viśeṣo lakṣyate|
783
āyuṣmān gautikaḥ śaikṣībhūtaḥ sāmayikyā vimukteratyāsvādanānmṛdvindriyatvāc cābhīkṣṇaṃ parihīyamāṇo nirviṇṇaḥ śastramādhārayan kāyajīvitanirapekṣatvān maraṇakāla eva arhattvaprāptaḥ parinirvṛttaś ca |
tasmāt so’pi na arhattvāt parihīṇaḥ|
daśottare ca uktam—“eko dharma utpādayitavyaḥ-- sāmayikī kāntā cetovimuktiḥ |
eko dharmaḥ sākṣātkartavyaḥ-- akopyā cetovimuktiḥ” iti|
yadi cārhattvaṃ sāmayikī kāntā cetovimuktir abhaviṣyat,
kim arthaṃ tatra eva daśake’rhattvasya dvigrahaṇam akariṣyat|
na ca kva cid arhattvam utpādayitavyam uktam|
kiṃ tarhi? sākṣāt kartavyam|
mṛdvindriyasaṃgṛhītaṃ ca arhattvam utpādayitavyam iti|
kim anena jñāpitaṃ bhavati? yadi tāvad utpādayituṃ śakyam ity anyad api śakyam|
atha utpādanam arhatīti, anyat sutarām arhati|
tasmān na sāmayikī vimuktir arhattvam|
784$$kathaṃ tarhi samayavimukto’rhann ucyate?
yasya mṛdvindriyatvāt samayāpekṣaḥ samādhisammukhībhāvaḥ|
viparyayādasamayavimuktaḥ|
abhidharme’pi ca uktam—“tribhiḥ sthānaiḥ kāmarāgānuśayasyotpādo bhavati|
kāmarāgānuśayo’prahīṇo bhavatyaparijñātaḥ kāmarāgaparyavasthānīyāś ca dharmā ābhāsagatā bhavanti|
tatra cāyoniśo manaskāraḥ” iti|
paripūrṇotpattir evam iti cet? kasya vā paripūrṇakāraṇasya utpattiḥ|
evaṃ tāvad āgamāt||
2. kathaṃ yuktitaḥ?
yadi tāvad arhatastadrūpaḥ pratipakṣa utpanno yena kleśā atyantamanutpattidharmatāmāpannāḥ,
kathaṃ punaḥ parihīyate !
atha na utpannaḥ, kathaṃ kṣīṇāsravo bhavati!
atyantamanapoddhṛtāyāṃ tadbījadharmatāyāmakṣīṇāsravo vā punaḥ katham arhan bhavati ity evaṃ yuktiḥ|
aṅgārakarṣūpamaṃ tarhi parihāryam, yatra idam uktam—
“yasya khalu śrutavata āryaśrāvakasya evaṃ carata evaṃ viharataḥ
kadā cit karhi cit smṛtisampramoṣād utpadyante pāpakā akuśalā vitarkāḥ” iti?
sa hi tatra arhanneva jñāpitaḥ;
dīrgharātraṃ vivekanimnacittam ucyate yāvan nirvāṇaprāgbhāram” iti vacanāt|
785$$arhato hy etad balam anyatra uktam—
sarvair āsravasthānīyair dharmaiḥ śītībhūtaṃ vāntībhūtam” iti cābhidhānāt? asty etad evam|
yāvat tu cāro na supratibaddhastāvad evaṃ carato’pi śaikṣasya asti sambhavaḥ kleśotpattāv iti śaikṣāvasthāmadhikṛtyaivaṃ vacanād adoṣaḥ|
pratijñāyate hi laukikamārgapratilabdhāt phaladvayāt parihāṇiḥ |
arhattvād api tu parihāṇiṃ varṇayanti vaibhāṣikāḥ|
kiṃ punar ime’rhanta eva ṣaḍgotrā bhavanti? athānye’pi ṣaḍgotrā bhavanti?
śaikṣānāryāśca ṣaḍgotrāḥ,
śaikṣapṛthagjanā apy evaṃ ṣaḍgotrāḥ |
tatpūrvakāṇy eva hy arhatāṃ gotrāṇi|
api tu— sañcāro nāsti darśane||58||
darśanamārgādanyatrendriyasañcāro bhavati |
prayogāsambhavān na darśanamārge|
kaścit pṛthagjanāvasthāyāmindriyāṇi sañcarati, kaścicchraddhādhimuktāvasthāyām||58||
786$$yad idaṃ sūtra uktam—“ye tv anena catvāra ādhicaitasikā dṛṣṭadharmasukhavihārā adhigatās
tato’ham asyānyatamānyatamasmāt parihāṇiṃ vadāmi,
yā tv anena ekākinā yāvad akopyā cetovimuktiḥ kāyena sākṣātkṛtā,
tato’haṃ na kena cit paryāyeṇa parihāṇiṃ vadāmi” iti,
katham akopyadharmaṇo dṛṣṭadharmasukhavihārebhyaḥ parihāṇiḥ?
parihāṇis tridhā jñeyā prāptāprāptopabhogataḥ|
1. prāptaparihāṇiḥ, yadi pratilabdhāt guṇāt parihīyate|
2. aprāptaparihāṇiḥ, yadi prāpyaṃ guṇaṃ na prāpnoti|
3. upabhogaparihāṇiḥ, yadi prāptaguṇaṃ na sammukhīkaroti |
āsāṃ punaḥ parihāṇīnām—
antyā śāsturakopyasya madhyā cānyasya tu tridhā||59||
buddhasyopabhogaparihāṇir eva, na anyā|
akopyadharmaṇaḥ sā ca, aprāptaparihāṇiś ca; pudgalaviśeṣadharmāprāpaṇāt|
anyasya arhataḥ prāptaparihāṇir apy asti |
ata upabhogaparihāṇivacanādakopyadharmaṇaḥ sūtravirodhaḥ|
sarvasya anāsravā vimuktir akopyā|
akopyadharmavyavasthānaṃ tu yathā tathā uktam|
ata etad acodyam ity aparihāṇivādī||59||
787$$atha yo’rhatphalāt parihīyate kim asau punar jāyate? na asty etat; yasmāt
mriyate na phalabhraṣṭaḥ,
na eva hi kaś cit phalāt parihīṇaḥ kālaṃ karoti;
“dhandhā bhikṣava āryaśrāvakasya smṛtisampramoṣā,
atha ca punaḥ kṣipramevāntaṃ parikṣayaṃ sapadi saṅgacchati” iti sūtre vacanāt|
anyathā hy anāśvāsikaṃ brahmacaryaṃ syāt!
yataś ca phalāt parihīyate tatphalasthena yad akāryaṃ
tadakāryaṃ karoti na|
parihīṇo’pi saṃstatphalaviruddhāṃ kriyāṃ na karoti, śūrapraskhalanāpatanavat|
atha indriyāṇi sañcaratāṃ katyānantaryavimuktimārgā bhavanti?
vimuktyānantaryapathā navākopye,
akopyagotre pratividhyamāne prativedhabhāvanābhavyasya navānantaryamārgā vimuktimārgāś ca bhavanti,
yathārhattvaṃ prāpnuvataḥ|
kiṃ kāraṇam?
atisevanāt||60||
tasya mṛdvindriyagotraṃ bhavati iti na alpena vyāvarttayituṃ śakyate;
śaikṣāśaikṣamārgābhyāṃ dṛḍhīkṛtatvāt||60||
dṛṣṭyāptatāyāmekaikaḥ,
dṛṣṭiprāptāyāṃ pratividhyamānāyām eka evānantaryamārgo bhavati, eko vimuktimārgaḥ|
prayogamārgas tu sarvatra eka eva|
788$$te punaḥ sarva evānantaryavimuktimārgāḥ
anāsravāḥ,
na hi sāsraveṇa mārgeṇa āryāṇām indriyasañcāraḥ|
kva punar indriyāṇi vadhante?
nṛṣu vardhanam|
manuṣyeṣv eva indriyasañcāro na anyatra; parihāṇyasambhavāt|
kva punaḥ katamāṃ bhūmiṃ niśrityendriyāṇi sañcarati?
aśaikṣo nava niśritya bhūmīḥ,
anāgamyasyānantaraṃ catvāri dhyānāni, trīṇi, cārūpyāṇi|
śaikṣas tu ṣaṭ,
ārūpyavarjyaḥ |
kiṃ kāraṇam?
yataḥ||61||$$saviśeṣaṃ phalaṃ tyaktvā phalamāpnoti vardhayan |
indriyāṇi hi sañcaran phalaṃ phalaviśiṣṭaṃ ca mṛdvindrindriyamārgaṃ tyaktvā
tīkṣṇendriyagotraṃ phalamārgam eva pratilabhate|
na ca anāgāmiphalam ārūpyasaṃgṛhītam asti ity etat kāraṇam||61 ||
ta ete ṣaḍ eva arhanto nava bhavanti, indriyabhedāt|
789$$kathaṃ kṛtvā?
dvau buddhau śrāvakāḥ sapta navaite navadhendriyāḥ||62||
katame sapta śrāvakāḥ? parihāṇadharmādayaḥ pañca|
akopyadharmā ca dvividhaḥ-- uttāpanāgataḥ, āditaś ca tadgotraḥ akopyabheda eva|
dvau buddhau-- pratyekabuddhaḥ, buddhaś ca|
ity ete mṛdumṛdvādinavaprakārendriyabhedān nava pudgalā bhavanti||62||
sarva eva tv āryapudgalāḥ sapta bhavanti—
śraddhānusārī, dharmānusārī, śraddhādhimuktaḥ, dṛṣṭiprāptaḥ,
kāyasākṣī prajñāvimuktaḥ, ubhayatovimuktaś ca|
ete punaḥ--
prayogākṣasamāpattivimuktyubhayataḥ kṛtāḥ|$$pudgalāḥ sapta,
prayogataḥ śraddhādharmānusāriṇau;
pūrvam eva parapratyadharmānusārābhyāmartheṣu prayogāt|
indriyataḥ śraddhādhimuktadṛṣṭiprāptau|
mṛdutīkṣṇendriyatvāt śraddhādhimokṣaprajñādhikyataḥ|
samāpattitaḥ kāyasākṣī, nirodhasamāpattisākṣātkaraṇāt|
vimuktitaḥ prajñāvimuktaḥ| samāpattivimuktitaḥ| ubhayatobhāgavimuktaḥ|
nāmata ete sapta pudgalāḥ|
ṣaṭ tv ete,
790$$dravyatas tv ete ṣaṭ bhavanti|
dvau dvau mārgatraye yataḥ ||63||
darśanamārge hi dvau pudgalau, śraddhādharmānusāriṇau|
tāv eva bhāvanāmārge dvau bhavataḥ, śraddhādhimuktadṛṣṭiprāptau |
tau punar aśaikṣamārge dvau bhavataḥ, samayāsamayavimuktāv iti|
tatra indriyatastrayaḥ, śraddhānusāriṇaḥ|
gotrataḥ pañca|
mārgataḥ pañcadaśa|
aṣṭa kṣāntisaptajñānasthāḥ |
vairāgyatastrisaptatiḥ|
sakalabandhanaḥ|
kāmavairāgyānnava |
evaṃ yāvadākiñcanyāyatanavairāgyāt|
āśrayato nava|
tridvīpaṣaḍdevanikāyajāḥ|
indriyagotramārgavairāgyāśrayataḥ piṇḍitāḥ śatasahasraṃ sampadyante sahasrāṇi ca saptacatvāriṃśacchatāni ca aṣṭau pañcaviṃśatiś ca|
evam anye’pi pudgalāḥ sambhavataḥ saṃkhyeyāḥ||63||
792$$ko’yam ubhayatobhāgavimukta ity ucyate? kaś ca prajñāvimuktaḥ?
nirodhalābhyubhayatovimuktaḥ prajñayetaraḥ|
yo nirodhasamāpattilābhī sa ubhayatobhāgavimuktaḥ;
prajñāsamādhibalābhyāṃ kleśavimokṣāvaraṇavimuktatvāt|
itaraḥ prajñāvimuktaḥ; prajñābalena kevalaṃ kleśāvaraṇavimuktatvāt|
yad uktaṃ bhagavatā—
“kleśān prahāyeha hi yastu pañca ahāryadharmā paripūrṇaśaikṣaḥ” iti|
kiyatā paripūrṇaḥ śaikṣo bhavati?
samāpattīndriyaphalaiḥ pūrṇaḥ śaikṣo’bhidhīyate||64||
trividhā śaikṣasya paripūriḥ-- phalataḥ, indriyataḥ, samāpattitaś ca |
phalata eva-- śraddhādhimuktasyākāyasākṣiṇo’nāgāminaḥ|
indriyata eva-dṛṣṭiprāptasyāvītarāgasya
phalendriyataḥ-- dṛṣṭiprāptasya kāyasākṣiṇo’nāgāminaḥ|
phalasamāpattitaḥ-śraddhādhimuktasya kāyasākṣiṇaḥ|
phalendriyasamāpattitaḥ-- dṛṣṭiprāptasya kāyasākṣiṇaḥ|
samāpattita eva samāpattīndriyataś ca paripūrṇatvaṃ na asti vinā phalena||64||
aśaikṣaparipūrṇatvaṃ dvābhyām,
indriyataḥ, samāpattitaś ca|
phalena tvaparipūrṇasyāśaikṣatvam eva na asti iti na asya punaḥ phalena paripūrṇāparipūrṇatvaṃ vyavasthāpyate|
indriyata eva-- asamayavimuktasya prajñāvimuktasya |
793$$samāpattita eva-- samayavimuktasyobhayabhāgavimuktasya |
indriyasamāpattibhyām-- asamayavimuktasyobhayatobhāgavimuktasya |
bahava ime mārgabhedā uktāḥ--
laukika-lokottara-darśana-bhāvanā’śaikṣamārgāḥ prayogānantaryavimuktiviśeṣamārgā iti|
katividha eṣa samāsato mārga iti?
mārgaḥ samāsataḥ|$$viśeṣamuktyānantaryaprayogākhyaścaturvidhaḥ||65||
1. prayogamārgaḥ, yasmādanantaramānantaryamārgotpattiḥ|
2. ānantaryamārgaḥ, yenāvaraṇaṃ prajahāti|
3. vimuktimārgaḥ, yastatpraheyāvaraṇavinirmuktaḥ prathamata utpadyate|
4. viśeṣamārgaḥ, ya ebhyo’nyo mārgaḥ|
794$$kasmāt mārga ity ucyate? eṣa hi nirvāṇasya panthāḥ;
tena tadgamanāt|
nirvāṇaṃ mārgayantyaneneti vā|
vimuktiviśeṣamārgayoḥ kathaṃ mārgatvam?
tajjātīyādhimātrataratvād, uttarottaraprāpaṇāt, nirupadhiśeṣapraveśād vā||65||
mārga eva punaḥ pratipad ity uktaḥ; nirvāṇapratipādanāt|
missing
catasraḥ pratipadaḥ-- asti pratipad duḥkhā dhandhāmijñā, asti duḥkhā kṣiprābhijñā |
evaṃ sukhā api dvividhā |
tatra—
dhyāneṣu mārgaḥ pratipatsukhā,
caturdhyāneṣu mārgaḥ sukhā pratipad;
aṅgaparigrahaṇaśamathavipaśyanāsamatābhyāmayatnavāhitvāt|
duḥkhā’nyabhūmiṣu|
anyāsvanāgamyadhyānāntarārūpyabhūmiṣu mārgo duḥkhā pratipad;
aṅgāparigrahāt, śamathavipaśyanānyūnatvācca yatnavāhitvāt|
śamathanyūne hyanāgamyadhyānāntare vipaśyanānyūnā ārūpyā iti|
795$$sā punar dvividhāpi pratipat—
dhandhārbhijñā mṛdumateḥ kṣiprābhijñetarasya tu||66||
mṛdvindriyasya sukhā duḥkhā vā pratipaddhandhābhijñā,
tīkṣṇendriyasya kṣiprābhijñā|
dhandhābhijñā asyāṃ pratipadi seyaṃ dhandhābhijñā |
evaṃ kṣiprābhijñā |
dhandhasya vā pudgalasyeyam iti dhandhāmijñā|
punar apy eṣa mārgo bodhipakṣyākhyāṃ labhate|
missing
saptatriṃśad bodhipakṣā dharmāḥ--
catvāri smṛtyupasthānāni, catvāri samyakprahāṇāni, catvāra ṛddhipādā,
pañcendriyāṇi, pañca balāni, sapta bodhyaṅgāni āryāṣṭāṅgo mārga iti||66||
tatra—
anutpādakṣayajñāne bodhiḥ,
kṣayajñānam anutpādajñānaṃ ca |
pudgalabhedena tisro bodhaya utpadyante—
śrāvakabodhiḥ, pratyekabodhiḥ, anuttarā samyaksambodhir iti; aśeṣāvidyāprahāṇāt|
tābhyāṃ svārthasya yathābhūtaṃ kṛtāpunaḥkartavyatāvabodhāc ca|
796$$tādanulomyataḥ|$$saptatriṃśat tu tatpakṣāḥ,
bodheranulomatvād bodhipakṣyāḥ saptatriṃśad utpadyante|
nāmato dravyato daśa||67||
daśa dravyāṇi sarve bodhipakṣyāḥ||67 ||
katamāni daśa?
śraddhā vīryaṃ smṛtiḥ prajñā samādhiḥ prītyupekṣaṇe|$$praśrabdhiśīlasaṅkalpāḥ,
ity etāni daśa dravyāṇi|
kathaṃ kṛtvā?
prajñā hi smṛtyupasthitiḥ||68||$$vīryaṃ samyakprahāṇākhyam, ṛddhipādāḥ samādhayaḥ|
797$$prajñāvīryasamādhisvabhāvā hi smṛtyupasthānasamyakprahāṇarddhipādāḥ|
ata indriyāṇi tāvad balāni ca nāmagrāhikayā śraddhāvīryasmṛtisamādhiprajñādravyāṇi pañca|
samṛtyupasthānāni dharmapravicayasambodhyaṅgaṃ samyagdṛṣṭiśca prajñaiva |
samyakprahāṇāni vīryasambodhyaṅgaṃ samyagvyāyāmaśca vīryam eva|
ṛddhipādāḥ samādhisambodhyaṅgaṃ samyaksamādhiśca samādhireva|
smṛtisambodhyaṅgaṃ samyaksmṛtiśca smṛtireva|
kimavaśiṣyate? prītiprasrabdhyupekṣāsambodhyaṅgāni, samyaksaṅkalpaḥ, śīlāṅgāni ca|
tānyetāni pañca dravyāṇi|
evamete bodhipakṣyā daśa dravyāṇi bhavanti|
vaibhāṣikāṇām ekādaśa kāryavākkarmaṇorasambhinnatvāt śīlāṅgāni dve dravye iti|
yat tv etad uktam—“prajñāvīryasamādhisvabhāvāḥ smṛtyupasthānādayaḥ” iti?
atra veditavyam—
pradhānagrahaṇaṃ sarve guṇāḥ prāyogikāstu te||69||
pradhānagrahaṇena evam uktam|
sarve tu prāyogikā guṇāḥ smṛtyupasthānasamyakprahāṇarddhipādāḥ|
798
kasmād vīryaṃ samyakpradhānam uktam? tena samyakkāyavāṅmanāṃsi pradhīyante|
samādhiḥ kasmād ṛddhipāda uktaḥ? tatpratiṣṭittatvāt sarvaguṇasampatteḥ|
ye tv āhuḥ-- “samādhir eva rddhiḥ pādāś chandādayaḥ” iti|
teṣāṃ dravyatastrayodaśa bodhipakṣāḥ prāpnuvanti; chandacittayorādhikyāt|
sūtraṃ ca virudhyate—“ṛddhiṃ ca vo bhikṣavo darśayiṣyāmi ṛddhipādāṃś ca
yāvad| ṛddhiḥ katamā? iha bhikṣur anekavidhamṛddhiviṣayaṃ pratyanubhavati|
eko bhūtvā bahudhā bhavati” iti vistaraḥ|
799$$kasmād indriyāṇy eva balāny uktāni?
mṛdvadhimātrabhedādavamardanīyānavamardanīyatvāt|
indriyāṇāṃ kiṃ kṛto’nukramaḥ?
śraddadhāno hi phalārthaṃ vīryamārabhate,
ārabdhavīryasya smṛtir upatiṣṭhate,
upasthitasmṛteravikṣepāccitaṃ samādhīyate,
samāhitacitto yathābhūtaṃ prajānātīti ||68-69||
kasyām avasthāyāṃ katame te bodhipakṣyāḥ prabhāvyante?
ādikarmikanirvedhabhāgīyeṣu prabhāvitāḥ|$$bhāvane darśane caiva sapta vargā yathākramam||70||
ādikarmikāvasthāyāṃ kāyādyupalakṣaṇārthaṃ smṛtyupasthānāni |
viśeṣādhigamena vīryasaṃvardhanādūṣmagateṣu samyakpradhānāni|
aparihāṇīyakuśalamūlapraveśatvāt mūrdhasvṛddhipādāḥ|
apunaḥparihāṇita ādhipatyaprāptatvāt kṣāntiṣvindriyāṇi|
kleśānavamardanīyatvād, agradharmeṣu balāni laukikānyadharmānavamardanīyatvādvā|
bodhyāsannatvāt bhāvanāmārge bodhyaṅgāni|
gamanaprabhāvitvād darśanamārge mārgāṅgāni; tasyāśubhagāmitvāt|
800$$saṅkhyānupūrvīvidhānārthaṃ tu pūrvaṃ saptoktāni, pañcādaṣṭau|
tatra dharmapravicayasambodhyaṅgaṃ bodhir bodhyaṅgaṃ ca samyagdṛṣṭir mārgo mārgāṅgaṃ ca iti vaibhāṣikāḥ|
apare punar abhittvaiva kramaṃ bodhipakṣāṇāmānupūrvīṃ varṇayanti;
“ādita eva tāvad bahuvidhaviṣayavyāsekavisāriṇīnāṃ buddhīnāṃ nigrahārthaṃ smṛtyupasthānāni cetasa upanibaddhāni bhavanti,
yāvad eva gardhāśritānāṃ smarasaṅkalpānāṃ prativinodanāya” iti sūtre vacanāt|
tadbalena vīryasaṃvardhanāc caturvidhakāryasampādanāya samyakvittaṃ pradadhāti iti samyakpradhānāni|
tataḥ samādhiviśodhanād ṛddhipādāḥ|
samādhisanniśrayeṇa lokottaradharmādhipatibhūtāni śraddhādīnīndriyāṇi|
tāny eva ca nirjitavipakṣasamudācārāṇi balāni|
darśanamārge bodhyaṅgāni| prathamato dharmatattvāvalokāt ubhayor mārgāṅgāni|
tathā hy uktam—“āryāṣṭāṅge khalu mārge bhāvanāparipūriṃ gacchati, catvāri smṛtyupasthānāni bhāvanāparipūriṃ gacchanti, yāvat sapta bodhyaṅgāni” iti|
801$$punaś ca uktam—“yathābhūtavacanārocanam iti bhikṣavaś caturṇām āryasatyānām etad adhivacanaṃ yathāgatena mārgeṇa prakramaṇam iti bhikṣo āryāṣṭāṅgasya mārgasya etad adhivacanam” iti|
tasmād ubhayor āryaṣṭāṅgo mārga eṣṭavyaḥ||70||
siddho’nukramaḥ||
idaṃ tu vaktavyam-- kati bodhipakṣā dharmāḥ sāsravā iti? katy anāsravā iti?
anāsravāṇi bodhyaṅgamārgāṅgāṇi,
bhāvanādarśanamārgayostadvyavasthāpanāt |
laukikā api hi samyagdṛṣṭyādayaḥ santi|
te tu na āryamārgaśabdaṃ labhante|
dvidhetare|
anye bodhipakṣāḥ sāsravānāsravāḥ|
kasyāṃ bhūmau kati bodhipakṣāḥ?
sakalāḥ prathame dhyāne,
sarve saptatriṃśat prathame dhyāne|
anāgamye prītivarjitāḥ||71||
kasmādanāgamye prītyabhāvaḥ? sāmantakānāṃ balavāhanīyatvād, adharabhūmisāśaṅkatvāc ca||71||
dvitīye’nyatra saṅkalpāt,
802$$dvitīye dhyāne samyaksaṅkalpavarjyāḥ ṣaṭtriṃśad eva; tatra vitarkābhāvāt|
dvayostaddvayavarjitāḥ|
tṛtīyacaturthayor dhyānayoḥ prītisaṅkalpābhyāṃ varjitāḥ pañcatriṃśat|
dhyānāntare ca,
tābhyām eva dvābhyāṃ varjitāḥ pañcatriṃśad eva |
śīlāṅgaistābhyāṃ ca triṣvarūpiṣu||72||
‘varjitāḥ’ iti vartate |$$ārūpyeṣu samyagvākkarmāntājīvaiḥ prītisaṅkalpābhyāṃ ca varjitā dvātriṃśat||72||
kāmadhātau bhavāgre ca bodhimārgāṅgavarjitāḥ|
dvāviṃśatir bodhipakṣyāstayor anāsravamārgābhāvāt|
bodhipakṣeṣu vartamānasya kasyām avasthāyāmavetyaprasādalābho veditavyaḥ?
trisatyadarśane śīladharmāvetyaprasādayoḥ||73||$$lābho mārgābhisamaye buddhatatsaṅgayor api|
duḥkhasamudayanirodhasatyānyabhisamayan dharme cāvetyaprasādamāryakāntāni ca śīlāni pratilabhate||73||
mārgasatyamabhisamayan buddhe tasya ca śrāvakasaṅghe’vetyatyaprasādaṃ pratilabhate|
803$$yo hi tayoḥ prasādaḥ so’śaikṣyeṣu buddhakarakeṣu dharmeṣu
śaikṣāśaikṣeṣu ca saṅghakarakeṣu prasādaḥ |api śabdāc chīladharmāvetyaprasādau ca pratilabhate|
ko’yam iha dharmo’bhipretaḥ?
dharmaḥ satyatrayaṃ bodhisattvapratyekabuddhayoḥ ||74||$$mārgaśca,
ataś catvāry api satyāny abhisamayato dharme’vetyaprasādalābhaḥ |
saiva śraddhā adhiṣṭhānabhedānnāmataś catvāro’vetyaprasādā ucyate||74||
dravyatastu dve śraddhā śīlaṃ ca,
buddhadharmasaṅghāvetyaprasādāḥ śraddhāsvabhāvāḥ,
āryakāntāni ca śīlāni śīlam iti dve dravye bhavataḥ|
kiṃ punar ete sāsravānāsravā ekāntenāvetyaprasādāḥ?
nirmalāḥ|
avetyaprasādā iti ko’rthaḥ? yathābhūtasatyānyavabudhya sampratyayo’vetyaprasādaḥ |
yathā tu vyutthitaḥ sammukhīkaroti tathaiṣāmānupūrvam|
kathaṃ vyutthitaḥ sammukhīkaroti? samyaksambuddho bata bhagavān, svākhyāto’sya dharmavinayaḥ,
804$$supratipanno’sya śrāvakasaṅgha iti; vaidyabhaiṣajyopasthāyakabhūtatvāt|
cittaprasādakṛtaḥ śīlaprasāda ity ucyate caturtha uktaḥ |
evaṃ prasannasya eṣā pratipattir iti;
ārogyabhūtatvād vā, daiśikamārgasārthikayānavad vā|
sūtra uktam—“aṣṭābhir aṅgaiḥ samanvāgataḥ śaikṣaḥ, daśabhir aṅgaiḥ samanvāgato’śaikṣaḥ” iti;
kasmāc chaikṣasya samyagvimuktiḥ samyagjñānaṃ ca na uktam?
na uktā vimuktiḥ śaikṣāṅgaṃ baddhatvāt,
baddho hi śaikṣaḥ kleśabandhanairadyāpīti|
kathaṃ baddhasya eva sato vimuktirvyavasthāpyeta? na hi bandhanaikadeśānmukto mukta ity ucyate|
vinā ca vimuktyā kathaṃ vimuktijñānaṃ vyavasthāpyate!
aśaikṣastu sarvakleśabandhanātyantanirmokṣād vimuktitatpratyātmajñānābhyāṃ prabhāvita iti tasyaiva tadvacanaṃ nyāyyam|
keyaṃ vimuktirnāma?
sā punar dvidhā||75||
saṃskṛtā cāsaṃskṛtā ca||75||
805$$tatra—$$asaṃskṛtā kleśahānamadhimuktistu saṃskṛtā|
kleśaprahāṇamasaṃskṛtā vimuktiḥ|
adhimokṣaḥ saṃskṛtā vimuktiḥ|
sāṅgaḥ,
saivāsaṃskṛtā vimuktiraśaikṣāṅgayuktā; aṅgānāṃ saṃskṛtatvāt|
saiva vimuktir dve,
saiva saṃskṛtā vimuktir dve vimuktī sūtra ukte-- cetovimuktiḥ, prajñāvimuktiś ca|
vimuktiskandho’pi sa eva draṣṭavyaḥ|
yat tarhi sūtra uktam—
“katamac ca vyāghrabodhyāyanā vimuktipariśuddhipradhānam?
iha bhikṣavo rāgāc cittaṃ viraktaṃ bhavati vimuktam,
dveṣāt, mohāc cittaṃ viraktaṃ bhavati vimuktam ity
aparipūrṇasya vā vimuktiskandhasya paripūraye
paripūrṇasya vānugrahāya yaśchando vīryam” iti vistaraḥ|
tasmān nādhimokṣa eva vimuktiḥ |
kiṃ tarhi? tattvajñānāpanīteṣu rāgādiṣu cetaso vaimalyaṃ vimuktir ity apare|
utkā vimuktiḥ||
samyagjñānaṃ ta samyagdṛṣṭiḥ|
vyatiriktaṃ katamat?
jñānaṃ bodhiryathoditā||76||
806$$yaiva hi pūrvaṃ bodhir uktā saiveha samyagjñānaṃ veditavyam|
yaduta kṣayajñānam, anutpādajñānaṃ ca||76||
katamat punaś cittaṃ vimucyate—kim atītam, anāgatam, pratyutpannam?
vimucyate jāyamānamaśaikṣaṃ cittamāvṛteḥ|
“anāgataṃ cittam utpadyamānaṃ vimucyate aśaikṣamāvaraṇebhyaḥ” iti śāstrapāṭhaḥ|
kiṃ punas tasyāvaraṇam? kleśaprāptiḥ, tadutpattivibandhatvāt |
vajropame hi samādhau sā ca prahīyate|
tac ca utpadyamānamaśaikṣaṃ cittaṃ vimucyate|
sā ca prahīṇā bhavati|
taccāśaikṣaṃ cittam utpannaṃ vimuktaṃ ca|
yattarhi notpadyamānaṃ laukikaṃ vā, tad api vimucyate |
yattu niyatam utpattau tad eva uktam|
laukikaṃ kuto vimucyate? tata evotpattyāvaraṇāt|
nanu cāmuktasyāpi śaikṣasya laukikam utpadyate? na tattādṛśam|
kīdṛśaṃ tat? kleśaprāptisahitam|
kimavastho mārgastadutpattyāvaraṇaṃ prajahāti?
nirudhyamāno mārgastu prajahāti tadāvṛtim||77||
vartamāna ity arthaḥ||77||
yā cāsaṃskṛtā vimuktiruktā, ye ca trayo dhātava ucyante—
prahāṇadhātuḥ, virāgadhātuḥ, nirodhadhātur iti,
ka eṣāṃ viśeṣaḥ?
asaṃskṛtaiva dhātvākhyā,
807$$saivāsaṃskṛtā vimuktistrayo dhātavaḥ|
tatra punaḥ-- $$virāgo rāgasaṃkṣayaḥ|
rāgasya prahāṇaṃ virāgadhātuḥ|
prahāṇadhāturanyeṣāṃ,
‘saṃkṣayaḥ’ iti vartate|$$rāgādanyeṣāṃ kleśānāṃ prahāṇaṃ prahāṇadhātuḥ|
nirodhākhyastu vastunaḥ||78||
‘saṃkṣayaḥ’ ity eva anuvartate|$$kleśanirmuktasya vastunaḥ prahāṇaṃ nirodhadhātuḥ|
yena vastu nirvidyate, virajyate’pi tena vastunā|
catuṣkoṭikaḥ||78||
kathaṃ kṛtvā?
nirvidyate duḥkhahetukṣāntijñānaiḥ,
duḥkhe samudayakṣāntijñānair eva nirvidyate, na anyaiḥ |
virajyate|
sarvair jahāti yaiḥ,
sarvair api duḥkhasamudayanirodhamārgakṣāntijñānairvirajyate, yaiḥ kleśān prajahāti|
evaṃ catuṣkoṭikasambhavaḥ||79||
evaṃ catuṣkoṭikaṃ sidhyati--
1. nirvidyata eva, duḥkhasamudayakṣāntijñānaiḥ kleśān prajahat; nirvedavastvālambanatvāt|
2. virajyata eva, nirodhamārgakṣāntijñānaiḥ kleśān prajahat; prāmodyavastvālambanatvāt|
3. ubhayam, pūrvaiḥ kleśān prajahat|
4. nobhayam, uttaraiḥ kleśānaprajahaditi|
808$$tatra vītarāgaḥ satyāni paśyan dharmajñānakṣāntibhiḥ kleśānna prajahāti|
jñānaistu prayogavimuktiviśeṣamārgairna prajahātīti||79||
abhidharmakośabhāṣye mārgapudgalanirdeśo nāma $$ṣaṣṭhaṃ kośasthānaṃ samāptam iti||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$809$$*namo buddhāya*$$saptamaṃ kośasthānam $$(jñānanirdeśaḥ)
kṣāntayaś ca ucyante, jñānāni ca, samyagdṛṣṭiḥ, samyagjñānaṃ ca|
kiṃ punaḥ kṣāntayo na jñānam, samyagjñānaṃ ca na dṛṣṭiḥ?
nāmalā kṣāntayo jñānam,
tatpraheyasya vicikitsānuśayasyāprahīṇatvāt|
dṛṣṭayastu tāḥ; santīraṇātmakatvāt|
yathā ca kṣāntayo dṛṣṭir na jñānam, evaṃ punaḥ
810$$kṣayānutpādadhīr na dṛk|
kṣayajñānam anutpādajñānaṃ ca na dṛṣṭiḥ; asantīraṇāparimārgaṇāśayatvāt|
tadanyobhayathāryā dhīḥ,
kṣāntikṣayānutpādajñānebhyo’nyānāsravā prajñā, dṛṣṭiḥ jñānaṃ ca|
anyā jñānam,
laukikī prajñā sarvaiva jñānam|
dṛśaśca ṣaṭ||1||
pañca dṛṣṭayaḥ, laukikī ca samyagdṛṣṭiḥ|
eṣā ṣaḍvidhā laukikī prajñā dṛṣṭiḥ, anyā na dṛṣṭiḥ | jñānaṃ tv eṣā ca anyā ca||1||
kiyatā sarvajñānasaṃgrahaḥ? daśabhir jñānaiḥ |
samāsena tu
sāsravānāsravaṃ jñānam,
tayoḥ punaḥ
811$$ādyaṃ saṃvṛtijñāpakam|
yat sāsravaṃ tat saṃvṛttijñānam, prāyeṇa ghaṭapaṭastrīpuruṣādisaṃvṛtigrahāt|
ajñānasaṃvṛtatvāt ity apare|
anāsravaṃ dvidhā dharmajñānamanvayameva ca||2||
anāsravaṃ jñānaṃ dvidhā bhidyate—dharmajñānam, anvayajñānaṃ ca ||2||
evamate dve jñāne trīṇi bhavanti-saṃvṛtijñānam, dharmajñānam, anvayajñānaṃ ca|
tatra sāṃvṛtaṃ sarvaviṣayam,
saṃvṛtijñānasya sarvadharmāḥ saṃskṛtāsaṃskṛtā ālambanam, sambhavataḥ|
kāmaduḥkhādigocaram|$$dharmākhyam,
dharmajñānasya kāmāvacaraṃ duḥkhaṃ tatsamudayanirodhapratipakṣāścālambanam|
anvayajñānaṃ tūrdhvaduḥkhādigocaram||3||
anvayajñānasya rūpārūpyāvacaraṃ duḥkhaṃ tatsamudayanirodhapratipakṣāścālambanam|
te eva satyabhedena catvāri,
te eva dharmajñānānvayajñāne satyabhedena punaścatvāri jñānāni bhavanti—
duḥkha-samudaya-nirodha-mārgajñānāni; tadālambanatvāt|
ete caturvidhe|$$anutpādakṣayajñāne,
ete eva dharmānvayajñāne caturvidhe adṛṣṭisvabhāve kṣayajñānamanutpādajñānaṃ cocyete|
te punaḥ prathamodite||4||$$812$$duḥkhahetvanvayajñāne,
prathamotpanne tu kṣayajñānānutpādajñāne duḥkhasamudayānvayajñāne;
duḥkhasamudayākārair bhāvāgrikaskandhālambanatvāt||4||
kiṃ vajropamo’pi tābhyām ekālambano bhavati?
yadi duḥkhasamudayālambano bhavati|
atha nirodhamārgālambanaḥ, naikālambanaḥ|
caturbhyaḥ paracittavit|
vettīti vit=jñānam|$$paracittajñānaṃ caturbhyo jñānebhyo draṣṭavyam|
dharmānvayajñānamārgaḥ saṃvṛtijñānebhyaḥ|
tasya punar ayaṃ niyamaḥ--
bhūmyakṣapudgalotkrāntaṃ naṣṭājātaṃ na vetti tat||5||
bhūmyatikrāntaṃ na jānātīti|
adharadhyānabhūmikenottaradhyānabhūmikamindriyātikrāntaṃ na jānāti|
śraddhādhimuktasamayavimuktamārgeṇa dṛṣṭiprāptāsamayavimuktamārgaṃ pudgalotkrāntaṃ na jānāti|
anāgāmyarhat-pratyekabuddha-buddhamārgāṇāmadhareṇottaraṃ naṣṭājātaṃ na jānāti|
atītānāgataṃ vartamānaparacittacaittaviṣayatvāt||5||
813$$kiṃ ca bhūyaḥ--
na dharmānvayadhīpakṣyamanyo’nyam,
dharmajñānapakṣyaṃ paracittajñānamanvayajñānapakṣyaṃ cittaṃ na jānāti,
anvayajñānapakṣyaṃ ca dharmajñānapakṣyaṃ na jānāti;
kāmadhātūrdhvadhātupratikṣālambanatvāt tayoḥ darśanamārge paracittajñānaṃ na asti|
tadālambanaṃ tv asti|
tatra paracittajñānena darśanamārgaṃ jñātukāmaḥ prayogaṃ kṛtvā prathamau
darśanakṣaṇau|$$śravako vetti khaḍgastrīn sarvān buddho’prayogataḥ||6||
śrāvako darśanamārgāt paracittajñānena dvau kṣaṇau jānāti|
duḥkhe dharmajñānakṣāntim, dharmajñānaṃ ca; anvayajñānapakṣālambanasyānyaprayogasādhyatvāt|
yāvacca sa tatra prayogamārabhate, tāvad ayaṃ ṣoḍaśacittamanuprāpto bhavatītyantarā na jānāti|
pratyekabuddhastrīn kṣaṇān |
prathamau ca dvāvaṣṭamaṃ ca samudayānvayajñānam; mṛduprayogatvāt|
prathamadvitīyapañcadaśānity apare|
buddhastu sarvāneva darśanamārgakṣaṇānaprayogeṇa jānāti||6||
atha kṣayajñānānutpādajñānayoḥ ko viśeṣaḥ?
kṣayajñānaṃ hi satyeṣu parijñātādiniścayaḥ|$$na parijñeyamityādiranutpādamatirmatā||7||
“kṣayajñānaṃ katamat? ‘duḥkhaṃ me parijñātaṃ’ iti jānāti |
‘samudayaḥ prahīṇo nirodhaḥ sākṣātkṛto mārgo bhāvitaḥ’ iti jānāti|
tadupādāya yat jñānaṃ darśanaṃ vidyā buddhir bodhiḥ prajñā āloko’bhisamayam idam ucyate kṣayajñānam|
anutpādajñānaṃ katamat? ‘duḥkhaṃ me parijñātaṃ na punaḥ parijñeyam’ iti jānāti?
814$$yāvat ‘mārgo bhāvito na punar bhāvayitavyaḥ’ iti |
tadupādāya” ( ) iti vistareṇoktaṃ śāstre|
katham anāsraveṇa jñānena evaṃ jānāti? tatpṛṣṭhalabdhena vyutthita evaṃ jānāti|
atastadviśeṣeṇa tayor viśeṣaḥ |
śāstre jñāpita iti kāśmīrāḥ|
anāsraveṇa apy evaṃ jānāti ity apare|
darśanavacanaṃ tu bhāṣyākṣepāt|
pratyakṣavṛttitvādvā|
ata eva uktam—“yat tāvat jñānaṃ darśanam api tat” ( ) iti|
ity etāni daśa jñānāni bhavanti yaduta dharmajñānam, anvayajñānam, saṃvṛtijñānam, duḥkhajñānam, samudayajñānam, nirodhajñānam, mārgajñānam, paracittajñānam, kṣayajñānam, anutpādajñānaṃ ca|
tatra saṃvṛtijñānam ekaṃ jñānam ekasya ca bhāgaḥ|
815$$dharmajñānam ekaṃ jñānaṃ saptānāṃ ca bhāgo duḥkhasamudayanirodhamārgakṣayānutpādaparacittajñānānām|
evam anvayajñānam|
duḥkhajñānam ekaṃ jñānaṃ caturṇāṃ ca bhāgo dharmānvayakṣayānutpādajñānānām|
evaṃ samudayanirodhajñāne caturṇāṃ bhāgaḥ|
mārgajñānamekaṃ jñānaṃ pañcānāṃ ca bhāgo caturṇāmanantaroktānām, paracittasya ca|
paracittajñānamekaṃ jñānaṃ caturṇāṃ ca bhāgo dharmānvayamārgasaṃvṛtijñānānām|
kṣayajñānamekaṃ jñānaṃ ṣaṇṇāṃ ca bhāgo dharmānvayaduḥkhasamudayanirodhamārgajñānānām|
evam anutpādajñānam||7||
816$$kasmāt punar etāni trīṇi santi daśa vyavasthāpyante?
svabhāvapratipakṣābhyāmākārākāragocarāt|$$prayogakṛtakṛtyatvahetūpacayato daśa||8||
saptabhiḥ kila kāraṇairdaśa jñānāni vyavasthāpyante--
1. svabhāvataḥ saṃvṛtijñānam; aparamārthajñānatvāt|
2. pratipakṣato dharmānvayajñāne; kāmadhātūrdhvadhātupratipakṣatvāt|
3. ākārato duḥkhasamudayajñāne; ālambanābhedāt|
4. ākārālambanato nirodhamārgajñāne; ākārālambanabhedāt|
817$$5. prayogataḥ paricittajñānam|
na hi tena caittā na jñāyante, cittajñānārthaṃ tu prayuktasyābhiniṣpatteḥ paracittajñānamuktam|
6. kṛtakṛtyataḥ kṣayajñānaṃ kṛtakṛtyasantānotpatteḥ|
7. prathamataḥ hetūpacayato’nutpādajñānaṃ sarvānāsravahetukatvāditi||8||
sakalasya sakalapratipakṣatvāt kāmadhātupratipakṣo dharmajñānam ity uktam|
api tu $$dharmajñānaṃ nirodhe yanmārge vā bhāvanāpathe|$$tridhātupratipakṣastat,
nirodhamārgajñāne bhāvanāmārgasaṃgṛhīte tridhātupratipakṣaḥ|
kāmadhātostu nānvayam||9||
anvayajñānaṃ tu sarvathā nāsti kāmadhātupratipakṣaḥ||9||
818$$eṣāṃ daśānāṃ jñānānām—
dharmajñānānvayajñānaṃ ṣoḍaśākāram,
tān parastādupadekṣyāmaḥ|
anyathā|$$tathā ca sāṃvṛtam,
saṃvṛtijñānaṃ ṣoḍaśākāramanyathākāraṃ ca; sarvadharmāṇāṃ svasāmānyalakṣaṇādigrahaṇāt|
svaiḥ svaiḥ satyākāraiścatuṣṭayam||10||
duḥkha-samudaya-nirodha-mārgajñānāni svaiḥ svaiḥ satyākāraiḥ pravartanta ityekaikaṃ caturākāraṃ bhavanti ||10||
tathā paramanojñānaṃ nirmalam,
anāsravaṃ paracittajñānaṃ tathaiva; svasatyākāratvāccaturākāraṃ mārgajñānatvāt|
samalaṃ punaḥ|$$jñeyasvalakṣaṇākāram,
sāsravaṃ paracittajñānaṃ jñeyānāṃ cittacaittānāṃ yat svalakṣaṇaṃ tadākārayati;
svalakṣaṇagrāhakatvāt |
ubhayamapi tu—$$ekaikadravyagocaram||11||
yadā cittaṃ gṛhṇāti na tadā cittānām, yadā vedanāṃ na tadā saṃjñām ity evam ādi|
yat tarhi bhagavatoktam—“sarāgaṃ cittaṃ sarāgaṃ cittamiti yathābhūtaṃ prajānāti” ityevamādi|
na tayor yugapad grahaṇam; vastramalāyugapadgrahaṇavat|
819$$sarāgaṃ cittamiti dvidhā sarāgatā-- saṃsṛṣṭasarāgatā, saṃyuktasarāgatā ca |
tatra sarāgasamprayuktaṃ cittaṃ dvābhyāṃ sarāgaṃ tato’nyat sāsravaṃ saṃyogasarāgatayā sarāgam|
atra tu sūtre rāgasamprayuktaṃ sarāgaṃ rāgapratipakṣo vigatam ity eke|
yadi rāgeṇāsamprayuktaṃ vigatarāgaṃ syāt, anyakleśasamprayuktam api syāt|
evaṃ tarhi tadapratipakṣaḥ sāsravaṃ cittamakliṣṭaṃ naiva sarāgaṃ na vigatarāgaṃ syādityevamādi?
tasmādrāgasamprayuktatayāpi sarāgaṃ cittamatreṣṭavyamityapare|
evaṃ yāvat samohaṃ vigatamohaṃ ca veditavyam|
saṃkṣiptaṃ kuśalamālambanābhisaṃkṣepāt|
vikṣiptaṃ kliṣṭaṃ vikṣepasamprayogāt|
saṃkṣiptaṃ middhasaṃprayuktaṃ vikṣiptamanyat kliṣṭamiti pāścāttyāḥ |
tadetanna varṇayanti|
tadeva hi cittaṃ saṃkṣiptavikṣiptaṃ syāt; kliṣṭamiddhasamprayogāt|
820$$śāstravirodhaśca syāt—“saṃkṣiptaṃ cittaṃ yathābhūtaṃ samprajānāti |
tajjñānaṃ catvāri jñānāni—dharmajñānam, anvayajñānam, saṃvṛtijñānam, mārgajñānam” ( ) iti|
līnaṃ cittaṃ kliṣṭam; kausīdyasamprayogāt|
pragṛhītaṃ kuśalam; vīryasamprayogāt |
parīttaṃ kliṣṭam; vyavadānaparīttairniṣevitatvāt|
mahadgataṃ kuśalam; tadviparyayāt |
mūlamūlyaparivārānuparivartakabalālpabahutvāc ca|
kliṣṭacittaṃ hi dvābhyām akuśalamūlābhyāṃ samūlam|
kuśalaṃ tribhiḥ kuśalamūlaiḥ |
kliṣṭam alpamūlyam; ayatnasādhyatvāt|
kuśalaṃ bahumūlyam; mahābhisaṃskārasādhyatvāt|
kliṣṭaṃ tajjātīyānāgatabhāvanā’bhāvānna mahāparivāraṃ tribhiśca skandhaiḥ sānuparivartam |
kuśalaṃ tu mahāparivāraṃ caturbhiśca skandhaiḥ sānuparivartam |
alpabalaṃ khalvapi kliṣṭaṃ bahubalaṃ kuśalam|
ekayā hi duḥkhadharmajñānakṣāntyā daśānuśayātyantasamucchedaḥ kriyate|
821$$tasmād api kliṣṭaṃ parīttaṃ kuśalaṃ mahadgatam|
uddhataṃ kliṣṭamauddhatyasamprayogāt|
anuddhataṃ kuśalaṃ tatpratipakṣatvāt evamavyupaśāntaṃ vyupaśāntaṃ ca|
asamāhitaṃ kliṣṭaṃ vikṣepasamprayogāt|
samāhitaṃ kuśalaṃ tatpratipakṣatvāt|
abhāvitaṃ kliṣṭaṃ pratilambhaniṣevaṇabhāvanābhyāmabhāvitatvāt|
bhāvitaṃ kuśalaṃ tābhyāṃ bhāvitatvāt|
avimuktaṃ kliṣṭaṃ svabhāvasantānavimuktibhyāmavimuktatvāt|
vimuktaṃ kuśalaṃ tābhyāṃ vimuktatvāditi vaibhāṣikāḥ|
evaṃ tu sūtraṃ nānulomitaṃ bhavati|
eṣāṃ ca padānāṃ nārthaviśeṣa ukto bhavati|
kathaṃ sūtraṃ nānulomitaṃ bhavati? sūtra uktam—“kathaṃ cittamadhyātmaṃ saṃkṣiptaṃ bhavati?
yaccittaṃ styānamiddhasahagatamadhyātmaṃ sannirodhasahagataṃ na tu vipaśyanayā samanvāgatam|
kathaṃ bahirvikṣiptaṃ bhavati? yaccittaṃ pañcasu kāmaguṇeṣvanuvikṣiptaṃ bhavatyanuvisṛtam” iti|
nanu coktam-- tadeva cittaṃ saṃkṣiptaṃ syādvikṣiptaṃ ceti? uktamidam, ayuktaṃ tūktam;
middhasahagatasya kliṣṭasya vikṣiptatvāpratijñānāt|
822$$nanu coktaṃ śāstravirodhaḥ syāditi|
varaṃ śāstravirodhaḥ, na sūtravirodhaḥ|
katham? eṣāṃ padānāṃ nārthaviśeṣa ukto bhavati |
vikṣiptalīnoddhatāvyupaśāntāsamāhitābhāvitāvimuktānāṃ cittānāmabhinnalakṣaṇavacanāt saṃkṣiptapragṛhītādīnāṃ ca|
na vai noktaḥ padānāmarthaviśeṣo bhavati; kliṣṭasāmānye’pi taddoṣaviśeṣasandarśanāt|
ity apy etat kliṣṭaṃ cittaṃ vikṣiptaṃ līnamiti vistaraḥ|
evaṃ kuśalasyāpi guṇaviśeṣasandarśanādukta evārthaviśeṣo bhavati|
sūtravirodhasyāparihārānnaiṣa eṣāṃ padānāmarthaḥ|
yadi ca sūtre tadeva līnaṃ cittaṃ tadevoddhatamityabhipretaṃ syāt, idaṃ noktaṃ syāt—
“yasminsamaye līnaṃ cittaṃ bhavati līnābhiśaṅki vā,
akālastasmin samaye prasrabdhisamādhyupekṣāsambodhyaṅgānāṃ bhāvanāyāḥ|
yasmin samaye uddhataṃ cittaṃ bhavati auddhatyābhiśaṅki vā,
823$$akālastasmin samaye dharmavicayavīryaprīsambodhyaṅgānāṃ bhāvanāyāḥ” iti|
kiṃ punar atra bodhyaṅgānāṃ vyagrā bhāvanā?
manasikaraṇaṃ teṣāṃ bhāvaneṣṭā na sammukhībhāva ityadoṣa eṣaḥ|
kausīdyādhikamatra cittaṃ nīlam ity uktam, auddhatyādhikaṃ coddhatam ity avirodhaḥ|
tayostu sahabhāvāttadeva cittaṃ līnaṃ tadevoddhatamiti brūmaḥ|
ābhiprāyikaṃ vacanaṃ vāryate|
sūtre tu nāyamabhiprāya iti brūmaḥ|
yattūktam—“sarvameva rāgasamprayuktaṃ cittaṃ sarāgam” iti|
katamaccittaṃ rāgasamprayuktam? rāgasaṃprayuktam rāgaprāptisahitaṃ cet,
‘anāsravamapi sarāgaṃ prāpnoti śaikṣaṃ cittam |
rāgālambanaṃ cet arhato’pi sāsravaṃ cittaṃ sarāgamiti gṛhṇīyāt; rāgālambanatvāt|
824$$kathaṃ vā tatsāsravam? sāmānyakleśālambanatvāditi cet,
evam api samohaṃ gṛhṇīyānmohālambanatvāt|
na ca paracittajñānaṃ prāptyālambanam, nāpi taccittālambanarāgālambanam|
tasmādapi na rāgasamprayogāt sarāgaṃ cittamatreṣṭam|
kiṃ tarhi? rāgasamprayuktaṃ cittaṃ sarāgamasamprayuktaṃ vigatarāgamiti sūtrābhiprāyo dṛśyate|
yat tu uktam—“vigatarāgamasya taccittaṃ bhavati vigatadveṣaṃ vigatamohamanāvarttikadharmi kāmabhave rūpabhave ārūpyabhave” iti|
tatra tatprāptivigamaṃ sandhāyoktam|
nanu coktam-- anyakleśasamprayuktamapi cittaṃ rāgaviprayuktatvādvigatarāgaṃ syāt” iti?
etenābhisandhinā na doṣaḥ|
na tu tadvigatarāgamiti kṛtvā gṛhyate|
ki tarhi? sadveṣaṃ samoham ity evamādi|
825$$alaṃ prasaṅgena |
siddhānto varṇyatām|
kiṃ paracittajñānaṃ paracittasyākāramālambanaṃ vā gṛhṇāti? na gṛhṇāti|
ākārālambananirapekṣaṃ hi tadraktamidaṃ cittamiti jānāti|
na tvamuṣmin rūpe raktamiti jānāti|
anyathā hi tadrūpālambanamapi syāt, tadālambanaṃ ca paracittaṃ gṛhṇataḥ svabhāvagrahaṇaṃ prāpnuyāt|
sarvaṃ ca paracittajñānaṃ dravyasvalakṣaṇacittacaittapratyutpannaparasantatikāmarūpapratisaṃyuktāpratisaṃyuktaviṣayaṃ darśanamārgapratiṣiddhaṃ bhāvanāmārga upalabhyate |
śūnyatā’nimittaviprayuktaṃ kṣayānutpādajñānāsaṃgṛhītamānantaryamārga pratiṣiddhaṃ ca veditavyam||11||
uktaṃ paracittajñānam||
śeṣe caturdaśākāre śūnyānātmavivarjite|
kṣayānutpādajñāne śeṣe te caturdaśākāre śūnyānātmākārau varjayitvā|
pāramārthikayorapi saṃvṛtibhajanāt|
kṣīṇā me jātirnāparamasmādbhavaṃ prajānāmīti tadbalenānuvyavahārataḥ|
826$$kim anāsravaḥ svalakṣaṇākāro’sti? atha na? kāśmīrāṇāṃ tāvat
nāmalaḥ ṣoḍaśebhyo’nya ākāraḥ,
nāstyanāsravākāraḥ ṣoḍaśākāranirmuktaḥ|
anye’sti śāstrataḥ||12||
anye punar asti ity āhurbahirdeśakāḥ|
kathaṃ gamyate? śāstrata iti|
śāstre hy evam āha—“syādapratisaṃyuktena cittena kāmapratisaṃyuktān dharmān vijānīyāt|
anityato duḥkhataḥ śūnyato’nātmataḥ hetutaḥ samudayataḥ prabhavataḥ pratyayataḥ|
asty etat sthānam asty etad vastv iti yogavihitato vijānīyāt” ( ) iti|
na asya ayam artho yad asty etat sthānam asty etad vastv ity evaṃ vijānīyād iti,
api tv asty etat sthānam asty etad vastu yad anityādito vijānīyād iti cet? na; anyatrāvacanāt |
eṣa cecchāstrārtho’bhaviṣyat, yad idaṃ paṭhyate—
“syāddarśanaprahātavyena cittena kāmapratisaṃyuktāndharmānvijānīyāditi? āha-- vijānīyāt|
ātmata ātmīyata ucchedataḥ śāśvatataḥ ahetuto’kriyāto’pavādato’grataḥ śreṣṭhato viśiṣṭataḥ paramataḥ śuddhito muktito nairyāṇikataḥ kāṅkṣāto vimatito vicikitsātaḥ| rajyeta dviṣyānmanyeta muhyedayogavihitato vijhitato vijānīyād” iti,
827$$atrāpyevaṃ pāṭho’bhaviṣyat—astyetatsthānamastyetadvastviti, na caivaṃ paṭhyate|
tasmānnāsyāyamarthaḥ||12||
kiṃ punar ime ṣoḍaśākārā nāmataḥ? āhosvit dravyataḥ?
sapta dravyataḥ, nāmataḥ ṣoḍaśetyake|
duḥkhākārāścatvāraḥ; samudayanirodhamārgākārāṇāmekaikadravyatvāt|
evaṃ tu varṇayanti—
dravyataḥ ṣoḍaśākārāḥ,
tatpratyayādhīnatvāt anityam|
pīḍanātmakatvāt duḥkham|
ātmīyadṛṣṭivipakṣeṇa śūnyam|
ātmadṛṣṭivipakṣeṇānātmā|
heturbījadharmayogena |
samudayaḥ prādurbhāvayogena |
prabhavaḥ prabandhayogena |
abhiniṣpādanārthena pratyayaḥ |
tadyathā mṛtpiṇḍadaṇḍacakrasūtrodakasamavāyāt ghaṭābhiniṣpattirbhavati, tadvaditi|
skandhoparamatvāt nirodhaḥ|
agninirvāpaṇāt śāntaḥ|
nirupadravatvāt praṇītaḥ|
sarvāpakṣālaviyuktatvānniḥsaraṇamiti|
gamanārthena mārgaḥ|
yogayuktatvānnyāyaḥ |
samyakpratipādanārthena pratipat |
atyantasamatikramaṇānnairyāṇika iti|
828$$atha vā—anātyantikatvād anityam|
abhinyāsabhūtatvāt duḥkham|
antarvyāpārapuruṣarahitatvācchūnyam|
akāmakāritvādanātmā |
heturāgamanayogena |
samudaya unamajjanayogena|
prabhavaḥ prasaraṇayogena |
pratisaraṇārthena pratyaya iti|
asambandhaḥ sambandhoparamānnirodhaḥ|
trisaṃskṛtalakṣaṇavimuktatvācchāntaḥ|
kuśalatvāt praṇītaḥ|
paramāśvāsatvānniḥsaraṇamiti|
kumārgavipakṣeṇa mārgaḥ|
anyāyavipakṣeṇa nyāyaḥ|
nirvāṇapurāvirodhanārthena pratipat|
sarvabhavapratipakṣatvānnairyāṇika iti|
eṣāṃ vyākhyānamanekaparyāyaḥ|
yathābhipretaṃ pravakṣyāmaḥ|
udayavyayatvādanityam|
pratikūlabhāvāt duḥkham |
ātmarahitatvācchūnyam|
svayamanātmatvādanātmā|
hetusamudayaprabhavapratyayatvaṃ tu yadeva sūtra uktam—
“ime pañcopādānaskandhāśchandamūlakāśchandasamudayāśchandajātīyāśchandaprabhavāḥ” iti|
prabhavaśabdaḥ kevalaṃ paścāt paṭhitavyaḥ śāstre|
kaḥ punareṣāṃ chandānāṃ viśeṣaḥ? catuvidho hi cchandaḥ|
asmītyabhedenātmabhāvacchandaḥ|
syāmityabhedena punar bhavacchandaḥ|
itthaṃ syāmiti bhedena punar bhavacchandaḥ|
pratisandhibandhacchandaścaturthaḥ|
karmābhisaṃskāracchando vā|
tatra prathamo duḥkhasyādikāraṇatvānmūlahetuḥ|
829$$phalasyeva bījam|
dvitīyaḥ samudayaḥ, tena tatsamudāgamāt phalasyevāṅkurādiprasavaḥ|
tṛtīyastajjātīyaduḥkhapratyayaḥ|
phalasyeva kṣetrodakapāśyādikam|
kṣetrādivaśena hi phalasya gandharasavīryavipākaprabhāvabhedā bhavanti|
caturthaḥ prabhavastata eva tatsambhavāt|
phalasyeva puṣpāvasānamiti|
atha ca tṛṣṇāvicaritānāṃ dvau pañcakau, dvau catuṣkau, catvāraśchandāḥ|
“asmīti bhikṣavaḥ sati itthamasmīti bhavati, evamastīti bhavati, anyathā’smīti, sadasmīti, asadasmīti|
bhaviṣyāmītyasya bhavati-- na bhaviṣyāmi, itthaṃ bhaviṣyāmi, evaṃ bhaviṣyāmi, anyathā bhaviṣyāmi|
syāmityasya bhavati-- itthaṃ syām, evaṃ syām, anyathā syām, apitu syām, apītthaṃ syām, apyevaṃ syām, apyanyathā syāmityasya bhavati|
830$$pravṛttyuparamatvānnirodhaḥ|
nirduḥkhatvācchāntaḥ;
“iti hi bhikṣavo duḥkhāḥ saṃskārāḥ śāntaṃ nirvāṇam” iti vacanāt|
niruttaratvāt praṇītaḥ|
apunarāvṛttitvānniḥsaraṇam|
pathibhūtatvānmārgaḥ|
yathābhūtapravṛttatvānnyāyaḥ|
pratiniyatatvāt pratipat|
yathoktam—“eṣa mārgo hi nāstyanyo darśanasya viśuddhaye” ( ) iti|
atyantaniryāṇānnairyāṇikaḥ |
athavā nityasukhātmīyātmadṛṣṭicaritānāṃ pratipakṣeṇānityaduḥkhaśūnyānātmākārāḥ|
ahetvekahetupariṇāmabuddhipūrvakṛtadṛṣṭicaritānāṃ pratipakṣeṇa hetusamudayaprabhavapratyayākārāḥ|
‘nāsti mokṣaḥ’ iti dṛṣṭicaritānāṃ nirodhākāraḥ |
‘duḥkho mokṣaḥ’ iti dṛṣṭicaritānāṃ praṇītākāraḥ|
missing
‘punaḥ punaḥ parihāṇito nātyantiko mokṣaḥ’ iti dṛṣṭicaritānāṃ niḥsaraṇākāraḥ |
‘nāsti mārgaḥ kumārgo’yam, anyo mārgaḥ, punarāvartī mārgaḥ’ iti dṛṣṭicaritānāṃ mārganyāyapratipannairyāṇikākārā iti||
ākāro nāma ka eṣa dharmaḥ?
prajñākāraḥ,
evaṃ tarhi prajñā sākārā na bhaviṣyiti, prajñāntarāsaṃyogāt?
evaṃ tu yuktaṃ syāt-- sarveṣāṃ cittacaittānāmālambanagrahaṇaprakāra ākāra iti|
831$$atha kiṃ prajñaivākārayati? netyāha |
kiṃ tarhi? $$tayā saha |$$ākārayanti sālambāḥ,
prajñā cānye ca sarve sālambanā dharmā ākārayanti|
sarvamākāryate tu sat ||13||
yat kiñcidasti sarvamākāryate|
tadevaṃ kṛtvā siddhaṃ bhavati-- prajñā ākāraścākārayati cākāryate ca|
anye sālambanā ākārayantyākāryante ca |
ālambanā ākāryanta eveti||13||
ataḥ parameṣāṃ jñānānāṃ kuśalādibhedaṃ nirdekṣyāmaḥ--
tridhādyaṃ kuśalānyanyāni,
saṃvṛtijñānaṃ ślokādau bhavatvādādyam|
tat trividham-- kuśalākuśalāvyākṛtam|
anyāni nava jñānāni kuśalānyeva|
ādyaṃ sarvāsu bhūmiṣu|
kāmadhātau yāvad bhavāgre|
dharmākhyaṃ ṣaṭsu,
dharmajñānaṃ caturṣu dhyāneṣvanāgamye dhyānāntare ca |
navasu tvanvayākhyam,
anvayajñānaṃ tāsveva ca ṣaṭsu bhūmiṣvārūpyatraye ca|
tathaiva ṣaṭ ||14||
duḥkhasamudayanirodhamārgakṣayānutpādajñānānyapyetāsveva navasu bhūmiṣvabhedena|
bhedena punardharmajñānasaṃgṛhītāni ṣaṭsu, anvayajñānasaṃgṛhītāni navasu||14||
dhyāneṣvanyamanojñānam,
832$$paracittajñānaṃ caturṣveva dhyāneṣu, nānyatra|
kāmarūpāśrayaṃ ca tat|
kāmarūpadhātvośca tat paracittajñānaṃ sammukhīkriyate|
kāmāśrayaṃ tu dharmākhyam,
dharmajñānaṃ tu kāmadhātvāśrayameva na rūpārūpapyadhātvoḥ sammukhīkriyate|
anyat traidhātukāśrayam||15||
kiṃ punaranyat? paracittajñānaṃ dharmajñānanirmuktam||15||
kṛto bhūmyāśrayanirdeśaḥ||
smṛtyupasthānasaṃgraho vaktavyaḥ, so’yamucyate—
smṛtyupasthānamekaṃ dhīrnirodhe,
ghīḥ, prajñā, jñānamiti paryāyāḥ|$$nirodhajñānamekaṃ dharmasmṛtyupasthānam|
paracittadhīḥ|$$trīṇi,
paracittajñānaṃ trīṇi vedanācittadharmasmṛtyupasthānāni|
catvāri śeṣāṇi,
nirodhaparacittajñānābhyāmanyāni jñānāni catvāri smṛtyupasthānāni|
katamasya jñānasya kati jñānānyālambanam?
833 $$dharmadhīgocaro nava||16||
dharmajñānasya nava jñānāvyālambanam; anyatrānvayajñānāt||16||
navamārgānvayadhiyoḥ,
anvayajñānasyāpi nava jñānāvyālambanam; anyatra dharmajñānāt|
mārgajñānasyāpi nava jñānānyālambanam, anyatra saṃvṛtijñānāt|
duḥkhahetudhiyordvayam|
duḥkhasamudayajñānayordve saṃvṛtiparacittājñāne ālambanam|
caturṇāṃ daśa,
saṃvṛtiparacittakṣayānutpādajñānānāṃ daśa jñānānyālambanam|
naikasya,
ekasya nirodhajñānasya naiva jñānamālambanam|
yojyā dharmāḥ punardaśa||17||
katame daśa?
traidhātukāmalā dharmā akṛtāśca dvidhā dvidhā|
saṃskṛtā dharmā aṣṭadhā kriyante; kāmarūpārūpyāvacarānāsravāṇāṃ samprayuktaviprayuktabhedāt|
asaṃskṛtā dvidhā kriyante; kuśalāvyākṛtabhedāt|
ime daśa dharmāḥ kathaṃ yojyāḥ, kasya jñānasya katyālambanamiti?
tatra saṃvṛttijñānasya sarve daśa dharmā ālambanam|
dharmajñānasya pañca |
kāmāvacarānāsravāścatvāraḥ kuśalaṃ cāsaṃskṛtam|
anvayajñānasya sapta|
rūpārūpyāvacarānāsravāḥ ṣaṭ kuśalaṃ cāsaṃskṛtam|
834$$duḥkhasamudayajñānayoḥ kāmarūpārūpyāvacarāḥ ṣaṭ|
nirodhajñānasyaikaḥ kuśalamevāsaṃskṛtam|
mārgajñānasya dvāvanāsravau|
paracittajñānasya trayaḥ kāmarūpāvacarānāsravāḥ samprayuktāḥ|
kṣayānutpādajñānayoḥ nava dharmā ālambanamavyākṛtamasaṃskṛtaṃ muktvā|
syādekena jñānena sarvadharmān jānīyāt? na syāt |
api tu $$sāṃvṛtaṃ svakalāpānyadekaṃ vidyādanātmataḥ||18||
saṃvṛtijñānaṃ svasmātkalāpādanyān sarvadharmānanātmato jānīyāt-- sarvadharmā anātmāna iti|
svabhāvastatsahabhuvaśca dharmāstasya svakalāpaḥ|
teṣāmagrahaṇaṃ viṣayiviṣayabhedād, ekālambanatvād, atisannikṛṣṭatvācca |
tacca kāmāvacaraṃ śrutacintāmayam, rūpāvacaraṃ śrutamayam, bhāvanāmayam;
tasya vyavacchinnabhūmyālambanatvāt|
anyathā hi yugapat sarvato vairāgyaṃ syāt||18||
gatametat||
835$$idaṃ tu vaktavyam-- kaḥ katibhirjñānaiḥ samanvāgata iti?
pṛthagjanastāvadekena samanvāgataḥ-- saṃvṛtijñānena |
vītarāgastu paracittajñānenāpi|
āryaḥ punaḥ--
ekajñānānvito rāgī prathame’nāsravakṣaṇe|
kāmāvītarāgo duḥkhadharmajñānakṣāntāvekenaiva saṃvṛtijñānena samanvāgato bhavati|
dvitīye tribhiḥ,
duḥkhadharmajñāne tribhiḥ saṃvṛtijñāna-dharmajñāna-duḥkhajñānaiḥ|
ūrdhvastu caturṣvekaikavṛddhimān||19||
ataḥ paraṃ caturṣu kṣaṇeṣu ekaikajñānavṛddhirasya jñātavyā—
duḥkhe’nvayajñāne’nvanvayajñānaṃ vardhate,
samudayanirodhamārgadharmajñāneṣu samudayanirodhamārgajñānāni vardhanta iti|
mārgadharmajñāne saptabhirjñānaiḥ samanvāgato bhavati|
vītarāgastu sarvatrādhikena paracittajñānena samanvāgato veditavyaḥ||19||
atha kasyāmavasthāyāṃ kati jñānāni bhāvyante?
yathotpannāni bhāvyante kṣāntijñānāni darśane|$$anāgatāni,
836$$darśanamārge yadyadevotpadyate kṣāntirjñānaṃ vā tajjātīyamanāgataṃ bhāvanāṃ gacchanti tadākārāḥ catvāraḥ |
kasmāddarśanamārge sabhāgajñānākārabhāvanaiva? gotrāṇāmapratilabdhatvāt|
tatraiva sāṃvṛtaṃ cānvayatraye||20||
tatraiva darśanamārge saṃvṛtijñānaṃ cāpi bhāyate triṣṭu duḥkhasamudayanirodhānvayajñāneṣu,
na dharmajñāneṣu; akṛtsnasatyābhisamayāt||20||
ato’bhisamayāntyākhyam,
ata eva tadābhisamayāntikaṃ saṃvṛtijñānamākhyāyate; ekaikasatyābhisamayānte bhāvanāt|
kasmānna mārgānvayajñāne bhāvanāṃ gacchati?
mārgasya pūrvaṃ laukikena mārgeṇānabhisamitatvāt, akṛtsnābhisamayācca |
kṛtsnaṃ hi duḥkhaṃ śakyate parijñātum, samudayaḥ prahātum, nirodhaḥ sākṣātkartum,
837$$na tu mārgaḥ śakyate kṛtsno bhāvayitum ity abhisamayāntābhāvānna tasminnābhisamayāntikaṃ bhāvyate|
samudayo’pi tadā na sarvaḥ prahīṇo bhavatīti na syādābhisamayāntikam?
na; tatsatyadarśanaheyaḥ sarvaḥ prahīṇo bhavati|
mārgastaddarśanaheyapratipakṣo na sarvaḥ śakyate bhāvayitum; bahugotratvāt—ityasti mahān viśeṣaḥ |
darśanamārgaparivāratvād ity apare|
tadidaṃ sādhyatvādajñāpakam|
kiṃ punastadābhisamayāntikaṃ saṃvṛtijñānaṃ kadācit sammukhīkriyate? na kadācit |
missing
ekāntena hi $$tadānutpattidharmakam|
kathaṃ punastadbhāvitaṃ bhavati? alabdhalābhāt|
kathamidānīṃ tatpratilabdhaṃ yadi naiva sammukhīkartuṃ śakyate? prāptitaḥ|
yasmāllabdhaṃ tasmāllabdhamityapūrvaiṣā nirdeśajātiḥ|
tasmānnaivaṃ bhāvanā sidhyati|
evaṃ tu sidhyati, yadāhuḥ pūrvācāryāḥ|
kathaṃ ca pūrvācāryā āhuḥ? lokottaramārgasāmarthyāt saṃvṛtijñānaṃ bhāvyate yadvyutthitaḥ satyālambanaṃ viśiṣṭataraṃ laukikaṃ jñānaṃ sammukhīkaroti|
eṣa eva ca tasya lābho yastatsamukhībhāvasamarthāśrayalābhaḥ |
gotre’bhilabdhe labdhaṃ gautrikaṃ bhavati|
838$$‘evaṃ tu necchāmi’ iti vaibhāṣikāḥ|
katibhūmikaṃ punastatsaṃvṛtijñānaṃ bhāvyate? darśanamārgasya
svādhobhūmi,
yadbhūmiko darśanamārgo bhavati tadbhūmikaṃ cādharabhūmikaṃ ca saṃvṛtijñānaṃ bhāvyate|
anāgamyabhūmikaścedbhavati dvibhūmikaṃ bhāvyate—anāgamyabhūmikam, kāmāvacaraṃ ca |
evaṃ yāvaccaturthadhyānabhūmike darśanamārge saptabhūmikaṃ saṃvṛtijñānaṃ bhāvyate|
tatra punaḥ kati smṛtyupasthānāni?
nirodhe’ntyam,
nirodhe’bhisamite yat saṃvṛtijñānaṃ tadantyaṃ smṛtyupasthānaṃ dharmasmṛtyupasthānam|
ekasya parisaṃkhyānātsiddhaṃ bhavati śeṣaṃ catvāri smṛtyupasthānānīti|
taccaitadābhisamayāntikaṃ saṃvṛtijñānaṃ|
svasatyākāram,
yatsatyābhisamayayāllabhyate tatsatyākārameva|
tadākāravacanādālambanasya tadeva satyam ity uktaṃ bhavati|
darśanamārgalabhyatvācca tat|
yātnikam||21||
prāyogikam ity arthaḥ |
saparivāragrahaṇāt kāmarūpāvacārāṇi catuṣpañcaskandhasvabhāvāni||21||
839
ṣoḍaśe ṣaṭ sarāgasya,
‘bhāvyante’ iti vartate |
avītarāgasya ṣoḍaśe mārgānvayajñānakṣaṇe dve jñāne pratyutpanne-- mārgajñānamārgānvayajñāne |
anāgatāni ṣaṭ bhāvyante-- dharmānvayaduḥkhasamudayanirodhamārgajñānāni |
vītarāgasya sapta tu|
vītarāgasya paracittajñānaṃ saptamaṃ bhāvyate|
sarāgabhāvanā mārge tadūrdhvaṃ saptabhāvanā||22||
ṣoḍaśāt kṣaṇādūrdhvaṃ bhāvanāmārge yāvanna vītarāgo bhavati
tāvat sarveṣu prayogānantaryavimuktiviśeṣamārgeṣu sapta jñānāni bhāvyante—
dharmānvayaduḥkhasamudayanirodhamārgasaṃvṛtijñānāni|
laukikaśced bhāvanāmārgaḥ, saṃvṛtijñānaṃ pratyutpannam|
lokottaraścet, caturṇāṃ dharmajñānānāmanyatamat||22||
saptabhūmijayā’bhijñākopyāptyākīrṇabhāvite|$$ānanartyapatheṣurdhvaṃ muktimārgāṣṭake’pi ca||23||
‘sapta jñānāni bhāvyante’ iti vartate|
sapta bhūmayaḥ, catvāri dhyānāni, trayaścārūpyāḥ, tāsāṃ jayaḥ=vairāgyam,
tasmin saptabhūmike vairāgye pañcasu cābhijñāsu akopyaprativedhe ca vyavakīrṇabhāvite ca dhyāne śaikṣasya yāvantaḥ ānantaryamārgāsteṣvapi sarveṣu sapta jñānāni bhāvyante, tānyeva |
laukikaśced bhāvanāmārgaḥ saṃvṛtijñānaṃ pratyutpannam|
840$$loko-ttaraścet, caturṇāmanvayajñānānāṃ dvayośca dharmajñānayoranyatamat|
akopyaprativedhe tu saṃvṛtijñānaṃ na bhāvyate; bhavāgrāpratipakṣatvāt |
tatra kṣayajñānaṃ saptamaṃ veditavyam|
saptabhūmivairāgyādapi cordhvaṃ bhavāgravairāgye vimuktimārgeṣvaṣṭāsu saptaiva jñānāni bhāvyante dharmānvayaduḥkha-samudayanirodhamārgaparacittajñānāni|
saṃvṛtijñānaṃ na bhāvyate; bhavāgrāpratipakṣatvāt|
pratyutpannaṃ tu caturṇāmanvayajñānānāṃ dvayoś ca dharmajñānayor anyatamat||23||
śaikṣottāpanamuktau vā ṣaṭsaptajñānabhāvanā|
śaikṣasyendriyottāpanāyāṃ vimuktamārge sarāgasya ṣaṇṇāṃ bhāvanā dharmānvayaduḥkhasamudayanirodhamārgajñānānām|
vītarāgasya saptānām , paracittajñānaṃ prakṣipya|
saṃvṛtijñānasyāpyubhayor iti kecit|
tatra matavikalpajñāpanārtho vāśabdaḥ |
prayogamārge tu tayoḥ saṃvṛtijñānasyāpi bhāvanā|
ānantaryapathe ṣaṇṇām,
vītarāgasyāvītarāgasya vā śaikṣasyendriyottāpanāyāmāntaryamārge ṣaṇṇāṃ bhāvanā pūrvavat|
na saṃvṛtijñānasya, darśanamārgasādṛśyāt|
na paracittajñānasya, sarvānantaryamārgapratiṣiddhatvāt|
841$$kim arthaṃ pratiṣidhyate? apratipakṣatvāt|
bhavāgravijaye tathā ||24||
bhavāgravairāgye’pyānantaryamārgeṣu ṣaṇṇāṃ bhāvanā tathaiva||24||
navānāṃ tu kṣayajñāne,
bhavāgravairāgye navamo vimuktimārgaḥ kṣayajñānam|
tatra navānāṃ jñānānāṃ bhāvanā; anyatrānutpādajñānāt|
akopyasya daśabhāvanā|
yastvakopyadharmā bhavati, tasya daśānāṃ jñānānāṃ bhāvanā, anutpādajñānalābhāt|
tatsañcāre’ntyamuktau ca,
yo’pyakopyatāṃ sañcarati, tasyāpyantye vimuktimārge daśānāṃ bhāvanā|
proktaśeṣe’ṣṭabhāvanā||25||
kiṃ punaḥ śeṣam? kāmavairāgye navamo vimuktimārgaḥ saptabhūmivairāgyābhijñāvyavakīrṇabhāviteṣu vimuktimārgaḥ|
akopyaprativedhe’ṣṭau vimuktamārgāḥ|
sarve ca vītarāgasya prayogaviśeṣamārgāḥ|
teṣu sarveṣvaṣṭau jñānāni bhāvyante, anāgatabhāvanayā kṣayānutpādajñāne hitvā|
śaikṣasyaivam|
aśaikṣasya punar abhijñādiprayogavimuktaviśeṣamārgeṣu nava jñānāni daśa vā|
842$$abhijñāvyavakīrṇabhāvitānantaryavimuktimārgeṣu tu aṣṭau nava ca|
dvayostvabhijñāvimuktamārgayoravyākṛtatvānna kiñcidanāgataṃ bhāvyate|
pṛthagjanasya tu kāmatridhyānavairāgyantyavimuktimārge dhyānabhūmikeṣu ca prayogābhijñātrayavimuktimārge dhyānabhūmikeṣu ca prayogābhijñātrayavimuktimārgāpramāṇādiguṇābhinirhāreṣu saṃvṛtijñānam anāgataṃ bhāvyate|
paracittajñānaṃ cānyatra nirvedhabhāgīyebhyaḥ|
teṣu hi paracittajñānaṃ na bhāvyate; darśanamārgaparivāratvāt|
anyatrāpūrvamārgalābhe saṃvṛtijñānamevānāgataṃ bhāvyate||25||
atha kasmin mārge katibhūmikaṃ jñānaṃ bhāvyate?
saṃvṛtijñāna tāvad yadbhūmiko mārgo yāṃ ca bhūmiṃ prathamato labhate tadbhūmikamanāgataṃ bhāvyate|
843$$anāsravaṃ tu na kevalaṃ yadbhūmiko mārgaḥ, kiṃ tarhi?
yadvairāgyāya yallābhastatra cādhaśca bhāvyate|
yadbhūmivairāgyāyāpi hi dvividho’pi mārgo bhavati prayogamārgādiḥ yāṃ ca bhūmiṃ labhate vairāgyatastadbhūmikānyadhobhūmikāni vānāsravāṇi jñānāni bhāvanāṃ gacchanti|
sāsravāśca kṣayajñāne,
kṣayajñāne tu sarvabhūmikāḥ sāsravā api guṇāḥ kṣayajñānalābhikā bhāvanāṃ gacchanti,
844 $$aśubhānāpānasmṛtismṛtyupasthānāpramāṇavimokṣādayaḥ
rajjucchedāducchvasantīva peḍāsādharmyeṇa,
svacittādhirājyaprāptasya prāptibhiḥ sarvakuśaladharmapratyudgamanādādhirājye prāptau prābhṛtena viṣayapratyudgamanavat|
yat kiñcillabhyate tat sarvaṃ bhāvyate|
yadapūrvaṃ labhyate tad bhāvyate|
labdhapūrvaṃ na bhāvyate||26||
yadvihīnaṃ punarlabhyate na tad bhāvyate, bhāvitotsṛṣṭatvāt||26||
845$$kiṃ khalu pratilambha eva bhāvanā? na ity ucyate |
caturvidhā hi bhāvanā—pratilambhabhāvanā, niṣevaṇabhāvanā, pratipakṣabhāvanā, vinirghāvanabhāvanā ca|
tatra—$$pratilambhaniṣevākhye śubhasaṃskṛtabhāvane|$$pratipakṣavinirdhāvabhāvane sāsravasya tu ||27||
pratilambhaniṣevaṇabhāvane kuśalasaṃskṛtānāṃ dharmāṇāmanagatānāmekā, pratyutpannānāmubhe|
pratipakṣavinirdhāvanabhāvane sāsravāṇāṃ dharmāṇām|
tadevaṃ kuśalsāsravāṇāṃ catasro bhāvanā bhavanti |
anāsravāṇāṃ dve, kliṣṭāvyākṛtānāṃ ca |
bāhyābhidhārmikāṇāṃ ṣaḍ bhāvanāḥ-- etāścatasraḥ, saṃvarabhāvanā, vibhāvanābhāvanā ca |
846$$indriyāṇāṃ pūrvā kāyasyottarā|
“ṣaḍimānīndriyāṇi sudāntāni yāvatsubhāvitāni tathā santyasmin kāye kleśāḥ” ( ) iti vistaraḥ|
te tu pratipakṣavinirdhāvanabhāvanāntarbhūte iti kāśmīrāḥ|
sāmānyena sarveṣāṃ pudgalānāṃ kṣayajñāne guṇabhāvanoktā||27||
aṣṭādaśāveṇikāstu buddhadharmā balādayaḥ|
ye buddhasyaiva bhagavataḥ kṣayajñāne bhāvanāṃ gacchanti, nānyasya|
katame’ṣṭādaśa?
847$$daśa balāni, catvāri vaiśāradyāni, trīṇi smṛtyupasthānāni, mahākaruṇā ca |
asādhāraṇaṃ hi āveṇikamityucyate|
tatra—$$sthānāsthāne daśa jñānāni,
sthānāsthānajñānabalaṃ daśa jñānāni |
848$$aṣṭau karmaphale,
karmavipākajñānabalamaṣṭau jñānāni, nirodhamārgajñāne hitvā|
nava ||28||$$dhyānādhyakṣādhimokṣeṣu, dhātau ca,
dhyānavimokṣasamādhisamāpattijñānabalaṃ nava jñānāni, nirodhajñānaṃ hitvā|
evamindriyaparāparajñānabalaṃ veditavyam|
849$$pratipatsu tu|$$daśa vā,
‘nava vā’ iti matavikalpārtho vāśabdaḥ |
yadi saphalā pratipad gṛhyate, sarvatragāminī pratipajjñānabalaṃ daśa jñānāni |
na cet, nava; $$jānāni nirodhajñānaṃ hitvā |$$evamindrriyaparāparajñānavalaṃ veditavyām|$$pratipatsu tu|$$kaśa vā nava vā iti matavikalpārtho vāśabdaḥ |$$yadi saphalā pratipada gṛhyate sarvatragāminīpratipajjñānavalaṃ daśa jñānāni|$$na cet nava $$anyatra nirodhajñānāt|
saṃvṛtijñānaṃ dvayoḥ,
pūrvanivāsānusmṛtijñānabalaṃ cyutyupapattijñānabalaṃ ca saṃvṛtijñānam|
ṣaṭ daśa vā kṣaye||29||
āsravakṣayajñānabalaṃ ṣaḍ jñānāni dharmānvayanirodhakṣayānutpādasaṃvṛtijñānāni|
yadi nirodhajñānam eva, āsravakṣayajñānam|
atha kṣīṇāsravasantāne jñānamāsravakṣayajñānam, tato daśa jñānāni||29||
uktaḥ svabhāvaḥ||
bhūmir idānīm ucyate—
prāṅnivāsacyutotpādabaladhyāneṣu,
cyutireva cyutam|
pūrvanivāsacyutyupapattijñānaṃ balaṃ caturdhyānabhūmikam |
śeṣitam|$$sarvabhūmiṣu,
śeṣaṃ balaṃ sarvabhūmisaṃgṛhītam|
tāḥ punarekādaśa|
kāmadhāturanāgamyadhyānāntaraṃ dhyānārūpyāśca|
850$$sarvāṇi jambūdvīpapuruṣāśrayāṇi; anyatra buddhānutpādāt|
tadeva daśavidhaṃ jñānam anyasya balaṃ na ucyate|
buddhasyaiva balam iti|
missing
kenāsya balamavyāhataṃ yataḥ||30||
yasmādasya sarvatra jñeye jñānamavyāhataṃ vartate, tasmād, balam|
anyeṣāṃ tu vyāhanyate |
jñānaṃ kvacidicchatāmapyapravṛtteriti nārhati tadbalākhyāṃ labdhum|
sthaviraśāriputreṇa pravrajanaprekṣapuruṣapratyākhyānam, śyenopadrutasya pakṣiṇa upapattyādiparyantājñānaṃ cātrodāharaṇam|
evaṃ tāvadavyāhatajñānatvād buddhānāṃ jñeyavadanantaṃ mānasaṃ balam||30||
nārāyaṇaṃ balaṃ kāye,
kāye punarbuddhasya nārāyaṇaṃ balaṃ varṇayati|
sandhiṣvanye,
sandhau sandhau nārāyaṇabalamityapare|
mānasavat, kāyikamapyasyānantaṃ balamiti bhadantaḥ |
anyathā hyanantajñānabalasahiṣṇurna syāditi|
nāgagranthi-śaṇkalā-śaṅkusandhayaśca buddha-pratyekabuddha-caktavartinaḥ|
851$$kiṃ punarnārāyaṇasya balasya pramāṇam?
daśādhikam|$$hastyādisaptakabalam,
yaddaśānāṃ prākṛtahastināṃ balaṃ tadekasya gandhahastinaḥ |
evaṃ mahānagnapraskandivarāṅga-cāṇūranārāyaṇānāṃ daśottaravṛddhirvaktavyā|
prākṛtagandhahastimahānagnapraskandināṃ daśottaravṛddhyārdhanārāyaṇabalaṃ tad dviguṇaṃ nārāyaṇamityapare |
yathā tu bahutaraṃ tathā yojyam|
spraṣṭavyāyatanaṃ ca tat||31||
taccaitat kāyikaṃ balaṃ sarvasyaiva spraṣṭavyāyatanasvabhāvaṃ mahābhūtaviśeṣa eva |
upādāyarūpasaptabhyo’rthāntaramityapare||31||
uktāni balāni||
vaiśāradyaṃ caturdhā tu,
yathāsūtram eva |
852$$etāni punaścatvāri vaiśāradyāni
yathādyadaśame bale|$$dvitīyasaptame caiva,
yathā sthānāsthānajñānabalam, evaṃ “samyaksambuddhasya bata me sataḥ” ityetadvaiśāradyaṃ veditavyam|
yathāsravakṣayajñānabalam, evaṃ “kṣīṇāsravasya bata me sataḥ” ityetadvaiśāradyam|
yathā karmasvakajñānabalam, evaṃ “ye vā punarmayā śrāvakāṇāmantarāyikā dharmā ākhyātāḥ” ityetadvaiśāradyam|
yathā sarvatragāminī pratipajjñānaṃ balam, evaṃ “yo vā punarmayā śrāvakāṇāṃ niryāṇāya mārga ākhyātaḥ” ityetadvaiśāradyaṃ veditavyam|
kathaṃ jñānameva vaiśāradyam? nirbhayatā hi vaiśāradyam|
ebhiśca jñānairnirbhayo bhavati|
jñānakṛtaṃ tu vaiśāradyaṃ yujyate, na jñānameva|
missing
853$$trīṇi smṛtyupasthānāni parṣadbhedāt bhavanti yathāśrutam |
tattvetat $$smṛtiprajñātmakaṃ trayam||32||
smṛtisamprajanyasvabhāvānyetāni trīṇi smṛtyupasthānāni |
yadā śrāvakasyāpi śuśrūṣamāṇāśuśrūṣamāṇobhayeṣu nandī na bhavati, āghāto vā|
kasmādete āveṇikā buddhadharmā ucyante? savāsanaprahāṇāt|
854$$athavā yasya śrāvakāstasya tacchuśrūṣamāṇāśuśrūṣamāṇobhayeṣu saumanasyādyavakāśaḥ sutarāṃ na tathā’nyasyeti tasyaiva tadanutpādādāścaryaṃ vyavasthāpyate, nānyasyeti||32||
mahākaruṇedānīṃ vaktavyā, seyamucyate—
mahākṛpā saṃvṛtidhīḥ,
saṃvṛtijñānātmikā mahākaruṇā|
anyathā hi na sarvasattvālambanā sidhyet, na ca triduḥkhatākārā, karuṇāvat|
kasmādiyaṃ mahākaruṇetyucyate?
sambhārākāragocaraiḥ|$$samatvādādhimātryācca,
sambhāreṇa mahāpuṇyajñānasambhārasamudāgamāt|
ākāreṇa triduḥkhatākaraṇāt|
ālambanena traidhātukāsattvālambanāt|
samatvena sarvasattveṣu samavṛttitvāt |
adhimātratvena tato’dhimātratarābhāvāt|
855$$karuṇāmahākaruṇayoḥ kiṃ nānākaraṇam?
nānākaraṇamaṣṭadhā||33||
svabhāvataḥ; adveṣāmohasvabhāvatvāt|
ākārataḥ; ekatriduḥkhatākāratvāt|
ālambanataḥ; ekatridhātvālambanatvāt|
bhūmitaḥ; caturdhyānacaturthadhyānabhūmikatvāt|
santānataḥ śrāvakādibuddhasantānajatvāt|
lābhataḥ; kāmabhavāgravairāgyalabhyatvāt|
aparitrāṇaparitrāṇataḥ; atulyatulyakaruṇāyanācca||33||
kiṃ punaḥ sarve buddhāḥ sarvaprakārasāmānyā bhavanti? netyāha |
sambhāradharmakāyābhyāṃ jagataścārthacaryayā|$$samatā sarvabuddhānām, nāyurjātipramāṇataḥ||34||
tribhiḥ kāraṇai sāmyaṃ sarvabuddhānām--
1. pūrvapuṇyajñānasambhārasamudāgamataḥ,
2. dharmakāyapariniṣpattitaḥ,
3. arthacaryayā ca lokasya |
āyurjātigotrapramāṇakṛtastu bhedo bhavati|
cirālpajīvanāt, kṣatriyabrāhmaṇajātibhedāt, kāśyapagautamādigotrabhedāt, alpānalpapramāṇabhedācca yathākālamiti|
856$$etāmeva ca trividhāṃ sampadaṃ manasikurvāṇena viduṣā śakyaṃ buddhānāṃ bhagavatāmantike tīvraprema gauravaṃ cotpādayituṃ yaduta hetusampadam, phalasampadam, upakārasampadaṃ ca|
tatra caturdhā hetusampat-- sarvaguṇajñānasambhārābhyāsaḥ, dīrghakālābhyāsaḥ, nirantarābhyāsaḥ, satkṛtyābhyāsaśca|
caturvidhā phalasampat—jñānasampat, jñānaptampat prahāṇasampat, prabhāvasampat, rūpakāyasampacca|
caturvidhopakārasampat-- apāyatrayasaṃsāraduḥkhātyantanirmokṣasampat, yānatrayasugatipratiṣṭhānapanasampadvā|
jñānasampat punaścatuvidhā-- anupadiṣṭajñānam, sarvatrajñānam, sarvathājñānam, ayatnajñānam ca|
caturvidhā prahāṇasampat-- sarvakleśaprahāṇam, atyantaprahāṇam, savāsanaprahāṇam, sarvasamādhisamāpattyāvaraṇaprahāṇaṃ ca|
caturvidhā prabhāvasampat—bāhyaviṣayanirmāṇapariṇāmādhiṣṭhānavaśitvasampat,
857 $$āyurutsargādhiṣṭhānavaśitvasampat, āvṛtākāśasudūrakṣipragamanālpabahutvapraveśavaśitvasampat, vividhanijāścaryadharmasampacca|
missing
caturvidhā rūpakāyasampat-- lakṣaṇasampat, anuvyañjanasampat, balasampat, vajrasārāsthiśarīratāsampat| iti|
etat sāmāsikaṃ buddhānāṃ māhātmyam||
anantaprabhedaṃ tu tadbhidyamānaṃ jāyate |
tacca punarbuddhā eva sakalaṃ jñātuṃ vaktuṃ ca samarthāḥ, yadyanekāsaṃkhyekakalpaṃ jīvitamadhitiṣṭheyuḥ|
evaṃ ca tāvadanantādbhutaguṇajñānaprabhāvopakāramahāratnākarāstathāgatāḥ|
atha ca punarbālāḥ svaguṇadāridryahatādhimokṣāḥ śṛṇvanto’pi tāṃ tādṛśīṃ guṇasamṛddhiṃ buddhaṃ ca nādriyante, tasya ca dharmam|
paṇḍitāstu punarmajjābhirapi taṃ bhagavantamabhiprapadyante, tasya ca dharmam|
858$$te hi śraddhāmātrakeṇāpyaikāntikenābhiprasannā aniyatavipākānāṃ pāpānāṃ rāśīnabhibhūya daivīṃ mānuṣīṃ ca śriyamabhibhūya nirvāṇaparāyaṇāḥ saṃvartante|
ata-eva tathāgatā anuttaraṃ puṇyakṣetramucyante; abandhyeṣṭaprakṛṣṭāśusvantaphalatvāt|
uktaṃ hi bhagavatā—
“ye’nyānapi jine kārān kāriṣyanti vināyake|$$vicitraṃ svargamāgamya te lapsyante’mṛtaṃ padam||” ( ) iti|
ime tāvadaṣṭādaśa buddhānāmāveṇikā dharmā ucyante||34||
śiṣyasādhāraṇā anye dharmāḥ,
śrāvakasādhāraṇāstvanye guṇā buddhānām|
kecit pṛthagjanaiḥ|
ke punaste iti? yathāyogam
araṇāpraṇidhimānapratisaṃvidguṇādayaḥ||35||
araṇāpraṇidhijñānapratisaṃvidabhijñādhyānārūpyāpramāṇavimokṣābhibhvāyatanakṛtsnāyatanādayaḥ||35||
missing
tatrāraṇā nāma kaścidevārhan kleśaprabhavaṃ sattvānāṃ duḥkhaṃ viditvā, ātmānaṃ ca dikṣiṇīyaviśeṣam, pareṣāṃ tadālambanaṃ kleśotpādaṃ parihartukāmastādṛśaṃ jñānamutpādayati yena pareṣāṃ sarvathāpi raṇaṃ notpādayati|
na kasyacittadālambano rāga utpadyate, dveṣaḥ māno vā|
naiṣā pratipat kañcideva raṇayatīty araṇā|
sā punareṣā—
859$$saṃvṛtijñānamaraṇā,
ayamasyāḥ svabhāvaḥ |
dhyāne’ntye,
caturthadhyānabhūmikā; sukhapratipadāmagratvāt|
akopyadharmaṇaḥ|
nānyasyārhataḥ|
anyo hi svasantānādapi kadācit kleśaraṇaṃ parihartuṃ na śaknoti|
nṛjā,
manuṣyeṣvevotpadyate triṣu dvīpeṣu|
anutpannakāmāptasavastukleśagocarāḥ||36||
anāgatāḥ kāmāvacarāḥ savastukāḥ kleśāḥ asyā ālambanam;
nāpareṣāṃ kleśa udapādītyevaṃ pravṛttatvāt|
avastukāstu kleśā na śakyāḥ parihartum; sarvatragāṇāṃ sakalasvabhūmyālambanatvāt||36||
yathā cāraṇoktā,
tathaiva praṇidhijñānam,
tadapi hi saṃvṛtijñānaṃ dhyāne’ntye’kopyadharmaṇaḥ, manuṣyāśrayaṃ ca|
sarvālambaṃ tu tat,
sarvadharmālambanaṃ tu praṇidhijñānamityeva viśeṣaḥ |
ārūpyāstu na sākṣāt praṇidhijñānena jñāyante|
kiṃ tarhi? niṣyandacaritaviśeṣāt|
kārṣakanidarśanaṃ cātreti vaibhāṣikāḥ|
860$$praṇidhipūrvakaṃ jñānaṃ praṇidhijñānam|
yaddhi praṇidhāya prāntakoṭikaṃ caturthaṃ dhyānaṃ samāpadyate|
idaṃ jānīyāmiti tadyathābhūtaṃ jānāti yāvāṃstatsamādhiviṣayaḥ|
tathā |$$dharmārthayorniruktau ca pratibhāne ca saṃvidaḥ||37||
catasro hi pratisaṃvidaḥ-- dharmapratisaṃvit, arthapratisaṃvit, niruktipratisaṃvit, pratibhānapratisaṃvicca|
tā api dharmārthaniruktipratibhānapratisaṃvidastathaiva, yathā araṇā|
kimāsāṃ tathaiva? akopyadharmamanuṣyāśrayatvam|
ālambanabhūmisvabhāvaviśeṣastvāsāṃ pṛthagucyate||37||
tisro nāmārthavāgjñānamavivartyaṃ yathākramam|
nāmapadavyañjanakāyeṣvarthavācitā, avivartyajñānam, dharmārthaniruktipratisaṃvido yathākramam|
caturthīyuktamuktābhilāpamārgavaśitvayoḥ||38||
‘avivartyaṃ jñānam’ iti vartate|
yuktamuktābhilāpitāyāṃ samādhivaśisamprakhyānam, tatra cāvivartavyaṃ jñānaṃ pratibhānapratisaṃvit||38||
vāṅmārgālambanā cāsau,
861$$vākca mārgaśca tasyāḥ ālambanam|
nava jñānāni,
navajñānasvabhāvā pratibhānapratisaṃvid; anyatra nirodhajñānāt|
sarvabhūḥ|
sarvabhūmikā cāsau kāmadhātau yāvad bhavāgre; vāṅmārgayoranyatarālambanāt|
daśa ṣaḍ vā’rthasaṃvit,
arthapratibhānasaṃvit sarvadharmāścedarthaḥ daśa jñānāni|
nirvāṇaṃ cedarthaḥ, ṣaḍ jñānāni dharmānvayanirodhakṣayānutpādasaṃvṛtijñānāni|
sā sarvatra,
sā punareṣā’rthapratisaṃvit sarvabhūmikā|
anye tu sāṃvṛtam||39||
anye tu dve dharmāniruktipratisaṃvidau saṃvṛtijñānasvabhāve;
nāmakāyādivāgālambanasvabhāvatvāt||39||
kāmadhyāneṣu dharme vit,
dharmapratisaṃvit pañcabhūmikā kāmadhātucaturthadhyānasaṃgṛtītā; ūrdhvaṃ nāmakāyābhāvāt|
vāci prathamkāmayoḥ|
vāṅniruktirityeko’rthaḥ|
niruktipratisaṃvitkāmadhātuprathamadhyānabhūmikāḥ; ūrdhvaṃ vitarkābhāvāt|
862$$prajñaptau tu pratisaṃvidāmeva nirdeśaḥ|
“padavyañjane tasyaivārthe tasyaikadvibahustrīpuruṣādyadhivacane tasyāsaktatāyāmavivartyajñānaṃ dharmāvipratisaṃvida” iti|
ata evāsāṃ kramasiddhiḥ|
nirvacanam=niruktiḥ|
yathā-- rūpyate tasmādrūpamityevamādi|
uttarottarapratibhā pratibhānamityapare|
āsāṃ ca kila pratisaṃvidāṃ gaṇitaṃ buddhavacanaṃ śabdavidyā hetuvidyā ca pūrvaprayogo yathākramam|
nāpyeteṣvakṛtakauśalastā utpādayituṃ śaknotīti|
buddhavacanameva tu sarvāsāṃ prayogaṃ varṇayanti |
yasya caikā tasyāvaśyaṃ catasraḥ pratisaṃvido bhavanti|
vikalābhirna tallābhī,
nahi vikalābhistābhiḥ pratisaṃvillābhī bhavati|
ye caita upadiṣṭā araṇādayo guṇāḥ,
ṣaḍete prāntakoṭikāḥ||40||
prāntakoṭikadhyānabalenaiṣāṃ lābhaḥ||40||
tat ṣaḍvidham,
tadapi prāptakoṭikaṃ caturthaṃ dhyānaṃ ṣaḍātmakam|
araṇāpraṇidhijñānaṃ tisraḥ pratisaṃvidaḥ|
tadeva prāntakoṭikam|
niruktipratisaṃvidastadbalena lābhaḥ, na tu sā caturthadhyānabhūmikā|
863$$kiṃ punaridaṃ prāntakoṭikaṃ nāma?
dhyānamantyam,
caturtha dhyānam|
sarvabhūmyanulomiktam|$$vṛddhikāṣṭhagataṃ tacca,
kathaṃ sarvabhūmyanulomitam? kāmāvacarāccittāt prathamaṃ dhyānaṃ samāpadyate, tato dvitīyam, evaṃ krameṇa yāvannaivasaṃjñānāsaṃjñāyatanam|
pratilomaṃ punaryāvat kāmāvacaraṃ cittam|
tataḥ punaranulomaṃ yāvaccaturthadhyānam |
evaṃ sarvabhūmyanulomitam|
kathaṃ vṛddhikāṣṭhāgatam? tathābhāvitānmṛduno madhyam, madhyādadhimātraṃ samāpadyate |
vṛddhiprakarṣo hi vṛddhikāṣṭhā|
idamīdṛśaṃ prāntakoṭikam, pragatā’ntā koṭirasyeti kṛtvā|
koṭiḥ punaratra vṛddhiḥ, prakārao vā|
catuṣkoṭikavat|
ete punaḥ buddhaguṇāḥ--
buddhānyasya prayogajāḥ||41||
buddhādanyasya prāyogikāḥ, na vairāgyalābhikāḥ|
buddhasya nāsti kiñcit prāyogikam|
tasya sarvadharmeśvaratvādicchāmātrapratibaddhaḥ sarvaguṇasampatsammukhībhāvaḥ|
ime tāvacchrāvakasādhāraṇaguṇā abhijñādayaḥ puthagjanairapi||41||
keyamabhijñā nāma?
ṛddhi-śrotra-manaḥ-pūrvajanma-cyutyudaya-kṣaye|$$jñānasākṣīkriyābhijñā ṣaḍvidhā
ṛddhiviṣayā jñānasākṣātkriyā abhijñā|
divyaśrotra-cetaḥparyāya-pūrvenivāsānusmṛticyutyupapādāsravakṣayajñānasākṣātkriyā abhijñāḥ|
etāḥ ṣaḍabhijñāḥ|
āsāṃ pañca pṛthagjanaiḥ sādhāraṇāḥ|
864$$sarvāstvetāḥ--
muktimārgadhīḥ||42||
vimuktimārgaprajñāsvabhāvāḥ, śrāmaṇyaphalavat||42||
catasraḥ saṃvṛtijñānam,
cetaḥparyāyāsravakṣayajñānābhijñe hitvā|
cetasi jñānapañcakam|
cetaḥparyāyābhijñā pañca dharmānvayamārgasaṃvṛtiparacittajñānāni|
865$$kṣayābhijñā balaṃ yadvat,
yathāsravakṣayajñānabalamuktaṃ tathā veditavyā|
ṣaḍ daśa jñānānīti|
sarvabhūmikā’pyeṣā tathaiva jñātavyā|
śeṣāstu pañca dhyānacatuṣṭaye||43||
pañcābhijñāḥ caturthadhyānabhūmikāḥ|
kasmādārūpyabhūmikā na santi? tisrastāvanna santi, rūpālambanatvāt|
cetaḥparyāyābhijñāpi nāsti; rūpatīrthābhiniṣpādyatvāt|
pūrvenivāsasmṛtirapyanupūrvāvasthāntarasmaraṇābhiniṣpatteḥ|
sthānagotrādyālambanatvācca|
paracittaṃ hi jñātukāma ātmanaḥ kāyacittayornimittamudgṛhṇāti—
kīdṛśe’pi me kāye kīdṛśaṃ cittaṃ bhavati |
866$$evaṃ pareṣāmapyābhujataścittajñānādabhiniṣpannā bhavati|
abhiniṣpannāyāmabhijñāyāṃ rūpanirapekṣo jānāti|
pūrvanivāsaṃ samanusmartukāmaḥ samanantaraniruddhamanovijñāno nimittamudgṛhya prātilomyena avasthāntarāṇi manasikaroti|
yāvat sandhicittam|
tato’ntarābhavasyaikakṣaṇaṃ maraṇe’pi niṣpanno bhavati|
evaṃ parasyāpi smarati abhiniṣpannāyāṃ vilaṅghyāpi smaraṇam|
anubhūtapūrvasyaiva smaraṇam|
śuddhāvāsānāṃ kathaṃ smaraṇam? śravaṇenānubhūtatvāt|
ārūpyacyutasyehopapannasya parasantatyadhiṣṭhānenotpādanam|
anyeṣāṃ svasantatyadhiṣṭhānena|
ṛddhyādīnāṃ tu laghutvaśabdālokamanasikaraṇaṃ prayogaḥ||43||
tāḥ punaretāḥ pañcabhijñāḥ--
svādhobhūviṣayāḥ,
yadbhūmikā ṛddhyabhijñā bhavati tāṃ bhūmiṃ tayā gacchati |
nirmiṇoti vā adharām, nottarām|
evaṃ divyaśrotrābhijñayā svabhūmikameva śabdaṃ śṛṇoti adharabhūmikaṃ vā, nordhvabhūmikam|
cetaḥparyāyābhijñayā nordhvabhūmikaṃ cittaṃ jānāti|
pūrvanivāsānusmṛtyā na smarati|
cyutopapādābhijñayā na paśyati|
ata evārūpyabhūmikaṃ cittaṃ cetaḥparyāyapūrvanivāsābhijñābhyāṃ na gṛhṇāti; ūrdhvabhūmikatvāt|
kathametā labhyante? anucitāḥ prayogataḥ
867 $$labhyāḥ ucitāstu virāgataḥ|
janmāntarābhyastā abhijñā vairāgyato labhyante, vaiśeṣikyaḥ prayogataḥ|
sarvāsāṃ tu prayogeṇotpādanam|
tṛtīyā trīṇyupasthānāni,
cetaḥparyāyābhijñā trīṇi vedanācittadharmasmṛtyupasthānāni; cittacaittālambanatvāt|
ādyaṃ śrotrarddhicakṣuṣi ||44||
‘abhijñā’ iti vartate |
ṛddhidivyaśrotradivyacakṣurabhijñāḥ smṛtyupasthānamityarthaḥ |
rūpālambanatvāt|
ṛddhiścaturbāhyāyatanālambanā, anyatra śabdāt|
divyaśrotracakṣurabhijñe śabdarūpāyatanālambane|
kathaṃ tarhi “cyutyupapādajñānenaiva amī bata bhavantaḥ sattvāḥ kāyaduścaritena samanvāgatāḥ” ityevamādi? na tattena jānāti|
abhijñāparivārajñānaṃ tu tadanyadāryāṇāmutpadyate yenaivaṃ jānanti |
anirdhāraṇāccheṣe catuḥsmṛtyupasthānasvabhāve iti siddham||44||
avyākṛte śrotracakṣurabhijñe itarāḥ śubhāḥ|
divyacakṣuḥśrotrābhijñe avyākṛte|
te punaścakṣuḥśrotravijñānasamprayuktaprajñe|
kathaṃ tarhi te caturdhyānabhūmike sidhyataḥ? āśrayavaśena tadbhūminirdeśāt|
868$$tadāśraye hi cakṣuḥśrotre caturdhyānabhūmike|
ānantaryamārgavaśena vā|
anyāścatasraḥ kuśalāḥ|
yattarhi prakaraṇeṣūktam—“abhijñā katamā? kuśalā prajñā” ( ) iti? prādhānika eṣa nirdeśaḥ, bāhuliko vā|
āsāṃ cābhijñānām—
tisro vidyāḥ,
pūrvanivāsacyutyupapādāsravakṣayajñānasākṣātkriyāstisraḥ aśaikṣyo vidyā ucyante|
kasmādetā eva nānyāḥ?
avidyāyāḥ pūrvāntādau nivarttanāt||45||
etā hi pūrvāparāntamadhyasammohaṃ vyāvartayanti yathākramam||45||
āsāṃ paramārthena
aśaikṣyantyā,
āsravakṣayajñānasākṣātkriyaivāśaikṣī vidyā|
tadākhye dve tatsantānasamudbhavāt|
869$$anye dve aśaikṣyasantānasambhūtatvādaśaikṣyāvucyete|
naiva tu te śaikṣyo nāśaikṣyau|
kiṃ punarete abhijñe śaikṣyasya nocyete? yataḥ śaikṣyau vidye nocyete|
iṣṭe śaikṣasya nokte tu vidye sāvidyasantateḥ||46||
na hi sāvidyasantāne vidyāvyavasthānaṃ yujyate; punarapyavidyābhibhavāt||46||
āsāṃ cābhijñānām
ādyā tṛtīyā ṣaṣṭhī ca prātihāryāṇi,
ṛddhicetaḥparyāyāsravakṣayābhijñāstrīṇi prātihāryāṇi yathākramam ṛddhyādeśanānuśāsanapratihāryāṇi|
vineyamanasāmādito’tyarthaṃ haraṇāt prātihāryāṇi; prātiśabdayorādikarmabhṛśārthatvāt|
pratihatamadhyāsthānāṃ manāṃsyebhiḥ pratiharantīti prātihāryāṇi vā|
eṣāṃ punaḥ $$śāsanam|$$agyram,
anuśāsanaṃ prātihāryamagyram|
avyabhicāritvāddhiteṣṭaphalayojanāt||47||
ṛddhyādeśane hi vidyā vikriyete|
asti hi ca gāndhārī nāma vidyā yayākāśena gacchati|
īkṣaṇikā ca nāma vidyā yayā paracittaṃ jānāti|
na tu yathābhūtānuśāsanamanyathā śakyaṃ kartum; avyabhicāritvāt|
pradhānamāvarjanamātraṃ ca tābhyāmanuśāsanaprātihāryeṇa tu hitena iṣṭena phalena yogo bhavati, upāyopadeśādityevāvaśyam ṛddhirityucyate||47||
keyamṛddhiḥ? vaibhāṣikanyāyena
ṛddhiḥ samādhiḥ,
ṛdhyatyaneneti kṛtvā yojayitavyam|
kiṃ tena samṛdhyati?
870$$gamanaṃ nirmāṇaṃ ca,
tatastatra $$gatistridhā|
śarīravāhinī ādhimokṣikī, manojavā ca tatra gatiḥ|
śāsturmanojavā,
manasa ivāsyā java iti manojavā gatirbuddhasyaiva, nānyasya;
sudūramapi deśaṃ cittotpādakālena gamanāt|
ata-eva “acintyo buddhānāṃ buddhaviṣayaḥ” ityuktaṃ bhagavatā |
itare tu gatī buddhasyānuktasiddhe|
anyeṣāṃ vāhinyapyādhimokṣikī||48||
śrāvaka-pratyekabuddhānāṃ śarīravāhinī ca gatiḥ |
pakṣivat krameṇa śarīravāhanāt|
ādhimokṣikī ca; dūrasyāsannādhimokṣeṇāśvāgamanāt|
nirmāṇaṃ punardvividham—kāmāvacaram, rūpāvacaraṃ ca||48||
tatra tāvat $$kāmāptaṃ nirmitaṃ bāhyaṃ caturāyatanam,
kāmāvacaraṃ nirmāṇaṃ rūparasagandhaspraṣṭavyāyatanasvabhāvam|
tat punaḥ $$dvidhā|
svaparaśarīrasambaddham|
rūpāptaṃ dve tu,
rūpāvacaranirmāṇaṃ dve—rūpa-spraṣṭavyāyatane; tatra gandharasābhāvāt|
tadapi dvividhaṃ tathaiva |
kāmadhātāvidaṃ caturvidhaṃ nirmāṇam, evaṃ rūpadhātau—ity aṣṭavidhaṃ samāsato nirmāṇam|
kathaṃ rūpadhātūpapannasya kāmāvacaranirmāṇe gandharasābhyāṃ na samanvāgamo bhavati?
vastrābharaṇavanna samanvāgamaḥ|
871$$dvyāyatanaṃ nirmiṇotītyapare|
kiṃ khalvabhijñayaiva nirmāṇaṃ nirmīyate? netyucyate |
kiṃ tarhi? abhijñāphalaiḥ|
nirmāṇacittaistāni caturdaśa||49||
tāni punaścartudaśa nirmāṇacittāni||49||
yathākramaṃ dhyānaphalaṃ dhyānaphalaṃ dve yāvat pañca,
prathamadhyānaphalaṃ dve kāmadhātuprathamadhyānabhūmike nirmāṇacitte|
dvitīyadhyānaphalaṃ trīṇi kāmadhātuprathamadvitīyadhyānabhūmikāni|
evaṃ tṛtīyacaturthadhyānabhūmikāni catvāri pañca ca yojyāni|
svabhūmikādharabhūmikaṃ nirmāṇacittaṃ dhyānaphalaṃ veditavyam|
nordhvajam|
nordhvabhūmikaṃ nirmāṇacittamadharadhyānaphalamasti|
dvitīyādidhyānaphalaṃ kāmāvacaraṃ nirmāṇaṃ prathamadhyānabhūmikād gatito viśiṣyate|
tallābho dhyānavat,
teṣāṃ ca nirmāṇacittānāṃ dhyānavallābhaḥ|
kiṃ khalu nirmāṇacittādeva syāt vyutthānam? nāstyetat|
yasmādutpadyate—
śuddhāt tat svataśca,
śuddhakāddhyānādantaraṃ nirmāṇacittamutpadyate nirmāṇacittādvā, nānyataḥ|
872$$tato’pi te||50||
nirmāṇacittādapi śuddhakaṃ dhyānaṃ nirmāṇacittaṃ cotpadyate, nānyat|
na hi samādhiphalasthitasyāpraviśya punaḥ samādhiṃ tasmād vyutthānamasti||50||
nirmāṇacittādapi śuddhakaṃ dhyānaṃ nirmāṇacittaṃ cotpadyate nānyat|$$na hi samādhipahlasthitasyāpraviśya puanḥ samādhiṃ tasmād vyutthānamasti||50||$$sarvasya ca nirmitasya $$svabhūmikena nirmāṇam,
nānyabhūmikena nirmāṇacittenānyabhūmikaṃ nirmāṇaṃ nirmīyate|
bhāṣaṇaṃ tvadhareṇa ca|
svabhūmikena ceti ca-śabdaḥ |
kāmadhātuprathamadhyānabhūmiko hi nimitaḥ svabhūmikenaiva cittena bhāṣyate|
ūrdhvabhūmikastu prathamadhyānabhūmikena; ūrdhvaṃ vijñaptisamutthāpakābhāvāt|
bahūnāṃ nirmitānāṃ bhāṣaṇaṃ
nirmātraiva sahāśāstuḥ,
buddhādanyasya nirmāṇaṃ nirmātrā saha bhāṣyate|
yadā ca bahavo nirmitā bhavanti tadā yugapad bhāṣante|
ekasya bhāṣamāṇasya bhāṣante saha nimitāḥ|
ekasya tūṣṇībhūtasya sarve tūṣṇīmbhavanti te ||”( )
iti gāthā|
buddhasya pūrvaṃ paścādvā yathecchaṃ nirmitā bhāṣante|
yadā bhāṣaṇacittaṃ tadā nirmāṇacittābhāvaḥ, nirmāṇacittābhāvānnirmitābhāva iti kathamenaṃ bhāṣayanti?
adhiṣṭhāyānyavarttanāt||51||
nirmāṇamadhiṣṭhāyāvasthānakāmatayā anyena cittena vācaṃ pravartayanti ||51||
873$$kiṃ jīvita evādhiṣṭhānamanuvartate, atha mṛtaścāpi?
mṛtasyāpyastyadhiṣṭhānam,
āryamahākaśyapādhiṣṭhānena tadasthiśaṅkalāvasthānāt|
tattu—$$nāsthirasya,
asthirasya tu bhāvasya nāstyadhiṣṭhānam; āryakāśyapena māṃsādīnāmadhiṣṭhānāt|
apare tu na |
apare punarāhuḥ-- nāsti mṛtasyādhiṣṭhānam|
asthiśaṅkalāvasthānaṃ tu devatānubhāvāditi|
kimekena cittenaikameva nirmitaṃ nirmiṇoti?
ādāvekamanekena jitāyāṃ tu viparyayāt||52||
ādita ekaṃ nirmitamanekena nirmāṇacittena nirmiṇoti|
jitāyāṃ tvabhijñāyāmekena cittenānekaṃ nirmiṇoti yāvannirmātumiṣṭaṃ bhavati||52||
atha kiṃ sarvanirmāṇacittamavyākṛtaṃ bhavati?
avyākṛtaṃ bhāvanājam,
yadbhāvanāphalaṃ tadavaśyamavyākṛtaṃ bhavati|
trividhaṃ tūpapattijam|
upapattipratilambhikaṃ tu nirmāṇacittaṃ kuśalākuśalamavyākṛtaṃ bhavati devanāgapiśācādīnām|
tatkṛtaṃ ca svaparasambaddhaṃ nirmāṇaṃ navāyatanikaṃ bhavati; asvabhāvarūpyāyatanatvāt, indriyāvinirbhūtatvāt |
na tv indrayaṃ nirmīyate|
874$$kimeṣaiva dvividharddhiḥ bhāvanāmayī copapattilābhikā ca?
eṣā ca dvividhā
ṛddhirmantrauṣadhābhyāṃ ca karmajā ceti pañcadhā||53||
samāsataḥ pañcavidhāmṛddhiṃ varṇayanti—bhāvanāphalam, upapattilābhikam, mantrajām, auṣadhajām, karmajāṃ ca|
yathā māndhātuḥ, antarābhavikānāṃ ca||53||
yadidaṃ divyaśrotramuktaṃ cakṣuśca, kimete divye eva? āhosvit divye iva divye, yathā bodhisattvacakrarvitagṛhapatiratnānām?
divyaśrotrākṣiṇī,
yasmāt te $$rūpaprasādau dhyānabhūmikau|
dhyānasamāpannasya śabdālokābhogaprayogeṇa dhyānabhūmikāni bhūtānyupādāyarūpaprasādau nirvartete cakṣuḥ śrotrasāmantake rūpaśabdayordarśanaśravaṇahetū iti dhyānabhūmikatvāt divye eva te cakṣuḥśrotre|
te ca punaḥ-- $$sabhāgāvikale nityaṃ dūrasūkṣmādigocare||54||
nāsti divyaṃ cakṣuḥ śrotraṃ ca tatsabhāgaṃ nityaṃ vijñānasahitatvāt, nāpi vikalam;
kāṇavibhrāntābhāvāt, rūpāvacarasattvavat|
dūrasūkṣmavṛtānyapi rūpāṇi śabdāśca tayorviṣayaḥ |
āha cātra—
dūrasthamāvṛtaṃ sūkṣmaṃ sarvataśca na paśyati |
māṃsacakṣuryato rūpamato divyaṃ dṛgiṣyate||
kiyad dūraṃ punardivyena cakṣuṣā paśyati? yasya yādṛśaṃ cakṣubhavati|
śrāvakapratyekabuddhabuddhāstvanabhisaṃskāreṇa sāhasra-dvisāhasra-trisāhasrakān lokadhātūn yathāsaṃkhyaṃ paśyanti||54||
875$$abhisaṃskāreṇa tu $$dvitrisāhasrakāsaṃkhyadṛśo’rhatkhaṅgadaiśikāḥ|
sarvābhisaṃskāreṇa saha śrāvako’pi dvisāsahasraṃ lokadhātuṃ divyena cakṣuṣā paśyati |
trisāhasraṃ khaḍgaviṣāṇakalpaḥ|
buddhastu bhagavānasaṃkhyeyān lokadhātūn paśyati yāvadevecchati|
kimṛddhirevopapattilābhikā bhavati, athānyadapi?
anyadapyupapattyāptam,
divyaśrotrādikamapi catuṣṭayamupapattipratilabdhamasti|
na tūpapattyāptaṃ kiñcidabhijñākhyāṃ labhate|
yattūpapattipratilambhikaṃ divyaṃ cakṣuḥ,
tad dṛśyo nāntarābhavaḥ||55||
abhijñācakṣuṣaiva hy antarābhavo dṛśyate, nopapattipratilabdhena ||55||
cetojñānaṃ tu tat tredhā,
‘upapattyāptam’ iti vartate|
paricittajñānaṃ tūpapattipratilabdhaṃ trividhaṃ veditavyaṃ kuśalākuśalāvyākṛtam|
tarkavidyākṛtaṃ ca yat|
yaccāpi tārkikaṃ paracittajñānam, naimittikānāṃ yacca vidyākṛtam-- tadapi trividhaṃ veditavyam|
na yathā bhāvanāphalaṃ kuśalameva|
upapattipratilambhikābhyāṃ tu paracittajñānapūrvanivāsānusmṛtibhyām|
jānate nārakā ādau,
yāvanna duḥkhavedanābhyāhatā bhavanti|
anyagatisthā nityaṃ jānate|
876$$nṛṇāṃ notpattilābhikam||56||
mānuṣyāṇāmetad yathoktamṛddhyādikaṃ nāstyupapattilābhikam|
yattarhi prakṛtijātismarā bhavanti? karmaviśeṣajā’sau teṣām|
trividhā hi pūrvanivāsānusmṛtiḥ-- bhāvanāphalam, upapattipratilabdhā, karmajā ceti||56||
abhidharmakośabhāṣye jñānanirdeśo nāma $$saptamaṃ kośasthānam samāptam||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$877$$*o3ṃ namo buddhāya* $$aṣṭamaṃ kośasthānam$$(samāpattinirdeśaḥ)
jñānādhikāreṇa jñānamayānāṃ guṇānāṃ kṛto nirdeśaḥ|
anyasvabhāvānāṃ tu kartavya ityādita eva dhyānānyārabhyante; sarvaguṇāśrayatvāt|
dvidhā dhyānāni,
samāsato dvividhāni dhyānāni, upapatti-samāpattidhyānabhedāt|
tāni punaḥ-- catvāri,
prathamaṃ dhyānaṃ yāvac caturtham|
tatra dhyānopapattayaḥ punar na vaktavyāḥ |
lokanirdeśakośasthāne (tṛtīye) hi
proktāstadupapattayaḥ|
kathaṃ proktāḥ?
“pṛthak pṛthak|$$dhyānaṃ tribhūmikaṃ tatra caturthaṃ tvaṣṭabhūmikam||” (abhi- ko- 3.2) iti|
samāpattidhyānaṃ tu vaktavyam|
ata ucyate—
samāpattiḥ śubhaikāgyram,
abhedena kuśalacittaikāgratā dhyānam; samādhisvabhāvatvāt|
pañcaskandhāstu sānugam||1||
878$$saparivāraṃ tu pañcaskandhasvabhāvaṃ veditavyam|
keyam ekāgratā nāma? ekālambanatā|
evaṃ tarhi cittāny eva ekālambanāni samādhiḥ, na ca etasikaṃ dharmāntaram iti prāpnoti? na cittāny eva samādhiḥ|
yena tu tāny ekāgrāṇi vartante sa dharmaḥ samādhiḥ|
saiva cittaikāgratā|
nanu ca kṣaṇikatvāt sarvaṃ cittam ekāgyram, dvitīyasya tasmādavikṣepa iti cet? samprayukte samādhivaiyarthyam|
yata eva ca kāraṇāt samādhiḥ, tata eva kāraṇāt cittānām ekālambanatvaṃ kiṃ na iṣyate,
mahābhūmikatvācca samādheḥ sarvacittānāmekāgratāprasaṅgaḥ? na; durbalatvātsamādheḥ|
cittāny eva ekāgrāṇi samādhiḥ |
tathā hy adhicittaṃ śikṣā cittapariśuddhipradhānaṃ ca sūtre catvāri dhyānāny uktāni ity apare|
dhyānam iti ko’rthaḥ? dhyāyantyanena iti| prajānanti ity arthaḥ|
samāhitacittasya yathābhūtaprajñānāt|
cintanārtho hy eṣa dhātuḥ |
cintanaṃ ca prajñā iti siddhāntaḥ|
879$$evaṃ tarhi sarvasamādhidhyānaprasaṅgaḥ? na; prakarṣayukte tannāmavidhānād, bhāskaravat|
kaś ca prakarṣayuktaḥ? yo’ṅgasamāyuktaḥ samādhiḥ|
sa hi śamathavipaśyanābhyāṃ yuganaddhavāhitvād dṛṣṭadharmasukha-vihāra uktaḥ, sukhā ca pratipaditi|
sutarāṃ tena dhyāyanti|
kliṣṭasya kathaṃ dhyānatvam? mithyopanidhyānāt|
atiprasaṅgaḥ? na; tatpratirūpa eva tatsaṃjñāviniveśāt pūtibījavat|
uktāni ca akuśalāny api dhyānāni bhanavatā||1 ||
kīdṛśaṃ punaḥ kuśalamaikāgyraṃ prathamaṃ dhyānam, kīdṛśaṃ yāvac caturtham? prathamaṃ tāvat—
vicāraprītisukhavat,
vicārāprītisukhasaṃyuktaṃ kuśalamaikāgyraṃ tat prathamaṃ dhyānam|
vicāravacanād vitarko’pyukto bhavati; sāhacaryād dhūmāgnivat|
na hi prītisukhavān vicāro vinā vitarkeṇa asti|
880$$śeṣaṃ punar dhyānatrayam
pūrvapūrvāṅgavarjitam|
‘śubhaikāgyram’ vartate|
vicāravivarjitaṃ prītisukhavad dvitīyam, vicāraprītivarjitaṃ tṛtīyam, vicāraprītisukhavarjitaṃ caturtham iti|
yathā dhyānāni
tathārūpyāḥ,
kena prakāreṇa? ete’pi ete’pi hi dvidhā—upapatti-samāpattitaḥ|
catvāraś ca ca upapattaya uktāḥ|
samāpāttyārūpyārūpyāstvabhedena kuśalaikāgratāsvabhāvā iti|
anena prakāreṇa saparivārāḥ
catuḥskandhāḥ,
anuparivartakarūpābhāvāt |
adhobhūmivivekajāḥ||2||
881$$caturthadhyānavivekajaṃ hyākāśānantyāyatanam, tadvivekajaṃ vijñānānantyāyatanam,
tadvivekajamākiñcanyāyatanam, tadvivedkajaṃ na eva saṃjñānāsaṃjñāyatanam—
ity evaṃ catvāra ārūpyāḥ|
ko’yaṃ viveko nāma? yena mārgeṇādhastād vimucyate; vairāgyagamanāt||2||
ta eva ca ārūpyāḥ
vibhūtarūpasaṃjñākhyāḥ saha sāmantakaistribhiḥ|
ākāśānantyāyatanasāmantakaṃ caturthadhyānālambanatvād vibhūtarūpasaṃjñākhyāṃ na labhate|
na hi tatra rūpasaṃjñā vibhūtā, na vigatety arthaḥ |
yad uktaṃ “catuḥskandhā” (abhi- ko- 8.2) iti|
sādhyaṃ tāvad etad-- ārūpyeṣu rūpaṃ na asti iti|
yadi hi syāt, katham ārūpyā ucyeran? īṣadrūpatvād, āpiṅgalavat|
kīdṛśaṃ tāvadīṣadrūpaṃ tatreṣyate?
yadi kāyavāksaṃvaramātram, kathaṃ tadabhāve tatsaṃvarau bhaviṣyataḥ|
na cāsati bhūte bhautikaṃ yujyate|
anāsravasaṃvaravaccet? sāsravabhūtasadbhāvāt|
samāpattāv api tatpratiṣedha uktaḥ|
atha kāyo’py asti indriyāṇy api rūpīṇi |
kathaṃ tadīṣadrūpā iṣyante?
882$$parimāṇālpatvāccet, udakajantukeṣv apy adṛśyārūpeṣu prasaṅgaḥ?
acchatvāccet, antarābhavarūpāvacareṣvapi prasaṅgaḥ?
yato nācchataraṃ cet bhavāgramevārūpyaṃ syāt; samāpattivattadupapattiviśeṣāt|
dhyānopapattirūpasyāpi cādharabhūmikendriyāgrahaṇāt kastatra viśeṣaḥ!
dvayordhātvoranvarthā saṃjñā, nārūpyadhātor iti cet |
kā’tra yuktiḥ? “āyurūṣmaṇoḥ saṃsṛṣṭavacanānnaḍakalāpīdvayavannāmarūpayoranyaniśritavacanāt vijñānapratyayaṃ nāmarūpam” ( ) iti vacanāt|
anyatra rūpād yāvat saṃskārebhyo vijñānasyāgatigatipratiṣedhāccārūpyeṣu rūpāstitvasiddhiriti cet?
883$$na; sampradhāryaṃ tāvadetat-- yadidamāyurūṣmaṇoḥ saṃsṛṣṭatvamuktam,
kim idaṃ kāmāvacaramāyuḥ sandhāyoktam, āhosvit sarvam iti?
yacca nāmarūpayoranyonyāśritatvamuktaṃ kimidaṃ kāmarūpāvacaraṃ nāma sandhāyoktam, āhosvit sarvam iti?
yacca vijñānapratyayaṃ nāmarūpamuktam, kimatra sarvavijñānaṃ nāmarūpasya pratyayamuktam, āhosvit āhosvit sarvaṃ nāmarūpaṃ vijñānaṃpratyayamiti?
yac ca anyatra rūpādibhyo vijñānasyāgatigatipratiṣedhaḥ|
884-885 missing$$kim atra sarveretaivinā tatpratiṣedhaḥ āhosvit ekena api iti aviśeṣavacanān na sampradhāryam iti cet atiprasaṅgaḥ|
vāhyasyāpi hy ūṣmaṇa āyuṣā vinābhāvo na prāpnoti|
vāhyasyāpi ca rūpasya vijñānāśritatvam aviśeṣavacanāt|
catuvijñānasthitivaccāhāracatuṣkavacanād rūpārūpyadhātvor api kavaḍīkārāhāraprasaṅgaḥ|
atiktamya devān kavaḍīkarahārabhakṣān iti vacanāt prītyāhāravacanāc cāprasaṅga iti cet ārūpyeṣv api rūpasyāprasaṅgaḥ|
rūpāṇāṃ niḥsaraṇamārūpyāḥ ye te śāntā vimokṣā atiktamya rūpāṇyārūpyāḥ arūpiṇaḥ santi sattvāḥ sarvśo rūpasaṃjñānāṃ samatiktamāt iti vacanāt |
sati hi rūpe svaṃ rūpamavaśyaṃ sañjānīranniti|
audārikamadhobhūmikaṃ rūpam abhisandhāyoktam iti cet kavaḍīkārāhāre’pi tulyam|
dhyānānām api cādhobhūminiḥsaraṇatvādārūpyatvaprasaṅgaḥ|
vedanādiniḥsaraṇaṃ ca kiṃ na uktam adhobhūmikavedanāniḥsaraṇāt|
rūpajāti tu kṛtsnām atiktāntāḥ na vedanādijātim|
ato rūpāṇāṃ niḥsaraṇamuktam na vedanādiniḥsaraṇam|
bhavena bhavasyāniḥsaraṇavacanaṃ tu tena eva tasyāniḥsaraṇād āsravānatvantaniḥsaraṇāc ca |
dhyāneṣu ca uktaṃ bhagavatā yat tatra bhavati rūpagataṃ vā yāvad vijñānagataṃ vā iti|
ārūpyeṣu tu uktam yat tatra bhavati vedanāgataṃ vā yāvad vijñānagataṃ vā iti|
satyāṃ teṣu rūpajātau kasmādrūpagataṃ veti nāvakṣyat|
886$$tasmāt nārūpye rūpasadbhāvaḥ,
katham idānīm analpakalpocchinnād rūpāt punar api rūpotpattistataḥ pracyutānām?
rūpotpattistu cittataḥ||3||
rūpasya cittād eva utpattistadvipākahetuparibhāvitāl labdhavṛttitaḥ |
katham anāśritya rūpaṃ cittaṃ vartate? kasmān na vartitavyam? iha evam adarśanāt|
kavalīkārāntareṇā’pi vinā rūpadhātau na vartitavyam |
kiṃ kāraṇam? iha evam adarśanāt|
uktaṃ yathā vartate||3||
gatametat||
idaṃ vaktavyam—kim eṣāmākāśānantyāyatanādīnāmākāśādaya eva ālambanaṃ yata evaṃ samākhyāyate? na hi |
kathaṃ tarhi? trayas tāvat
ākāśānantyavijñānānantyākiñcanyasaṃjñakāḥ|$$tathāprayogāt,
anantamākāśam, anantaṃ vijñānam, nāsti kiñcid ity eva manasikurvāṇāsteṣu prayujyante yathāsaṅkhyam|
ata eṣām etāḥ saṃjñā iti|
māndyāttu nasaṃjñānāpyasaṃjñakaḥ||4||
mṛdutvāttu saṃjñāyā naivasaṃjñānāsaṃjñāyatanam uktam|
na hi sā paṭvī saṃjñā, na ca punar na eva saṃjñeti|
“yady api tatra apy evaṃ prayujyante saṃjñārogaḥ saṃjñāgaṇḍaḥ saṃjñāśalyaḥ asaṃjñakaḥ sammoham etac chāntam etat praṇītaṃ yaduta naivasaṃjñānāsaṃjñāyatanam” iti|
887$$kasmāt tu tais tad evaṃ gṛhyata ity avaśyam idaṃ vaktavyaṃ jāyate|
mṛdutvāt saṃjñānām ity etad eva uktam||4||
iti maulaṃ samāpattidravyamaṣṭavidham,
ity etāny aṣṭau maulāni samāpattidravyāṇi yaduta catvāri dhyānāni, catvāra ārūpyā it |
teṣāṃ punaḥ tridhā| sapta,
bhavāgrādanyāni sapta trividhāni|
āsvādanavacchuddhānāsravāṇi,
āsvādanāsamprayuktāni śuddhakānyanāsravāṇi ca|
aṣṭamaṃ dvidhā||5||
bhavāgramāsvādanāsamprayuktaṃ śuddhakaṃ ca|
anāsravaṃ na asti||5||
tatra punaḥ $$āsvādanāsamprayuktaṃ satṛṣṇam,
tṛṣṇā hyāsvādanā|
laukikaṃ śubham|$$śuddhakam,
laukikaṃ kuśalaṃ samāpattidravyaṃ śuddhakam ucyate’lobhādi śuddhadharmayogāt|
kiṃ punastenāsvādanāsamprayuktenāsvādyate?
tat tadāsvādyam,
tacchuddhakaṃ samāpattidravyaṃ tenāsvādyate samanantarātītam |
yadāsvādayati tasmād vyutthito yenāsvādayati tatsamāpannaḥ|
lokottaramanāsravam||6||
888$$yallokottaraṃ samāpattidravyaṃ tadanāsravam|
eṣāṃ ca samāpattidrayāṇāṃ dhyānānyeva bhavanti, nārūpyāḥ||6||
tatra pañcādye,
prathame bhāge pañcāṅgāni |
tarkacārau ca prītisaukhyasamādhayaḥ|
vitarkaḥ, vicāraḥ, prītiḥ, sukham, cittaikāgratā ca—ity etani pañcāṅgāni|
samādhiḥ kilāṅgaṃ dhyānaṃ ca|
śeṣāṇyaṅgānīti |
yathā tu caturaṅgasenā, evaṃ pañcāṅgadhyānam|
prītyādayaḥ prasādaśca dvitīye’ṅgacatuṣṭayam||7||
dvitīye dhyāne catvāryaṅgāni adhyātmasamprasādaḥ prītiḥ sukham cittaikāgratā ca||7||$$dvitīye dhyāne catvāryaṅgāni-- adhyātmasamprasādaḥ, prītiḥ, sukham, cittaikāgratā ca ||7||
tṛtīye pañca tūpekṣā smṛtiḥ prajñā sukhaṃ sthitiḥ|
tṛtīye tu dhyāne pañcāṅgāni-- upekṣā, smṛtiḥ, samprajñānam, sukham, samādhiś ca |
samādhiparyāyo hi sthitiḥ|
“samyaksamādhiḥ katamaḥ? yā cittasya sthitiḥ” iti sūtre vacanāt|
catvāryante’sukhāduḥkhopekṣāsmṛtisamādhayaḥ||8||
caturthaṃ dhyānam antyam |
tatra catvāryaṅgāni-- aduḥkhāsukhā vedanā, upakṣāpariśuddhiḥ, smṛtipariśuddhiḥ, samādhiśca|
tāny etāny aṣṭādaśa dhyānāṅgāni bhavanti;
prathamatṛtīyayoḥ pañcāṅgatvāt, dvitīyacaturthayoścaturaṅgatvāt||8||
nāmata evam,
dravyato daśa caikaṃ ca,
dravyata etānyekādaśa bhavanti|
prathamadhyānikāni pañca|
dvitīye’dhyātmasamprasādo vardhate|
889$$tṛtīye upekṣāsmṛtisamprajñānasukhāni|
caturthe’duḥkhāsukhā vedaneti|
ata evocyate—yānyaṅgāni prathame dhyāne dvitīye’pi tānīti|
catuṣkoṭikam|
prathamā koṭirvitarkavicārau|
dvitīyā adhyātmasamprasādaḥ|
tṛtīyā prītiḥ sukhaṃ cittaikāgratā ca|
caturthī koṭiruktanirmuktā dharmā iti|
evaṃ sarvāṇi dhyānāṅgāni parasparaṃ yojyāni|
kasmāt tṛtīye dhyāne sukhaṃ dravyāntaram ucyate? yasmāttad vedanāsukham|
dhyānayostu
prasrabdhisukhamādyayoḥ|
prathamadvitīyayostu dhyānayoḥ prasrabdhisukham ity uktam|
iha prasrabdhisukhaṃ tatra vedanāsukhamiti kuta etat? dvayor dhyānasamāpattyoḥ sukhendriyāyogāt|
na hi tattayoḥ kāyikaṃ yujyate; samāpannasya vijñānakāyābhāvāt|
nāpi caitasikam; prītivacanāt|
prītirhi saumanasyam|
na sukhasaumanasyayaugapadyam asti|
na cāpi tayoḥ paryāyeṇa dhyāne vṛttiryuktā; pañcāṅgavacanāditi|
890$$apare punar āhuḥ-- nāsty eva caitasikaṃ sukhendriyaṃ triṣv api hi dhyāneṣu|
kiṃ tarhi? kāyikam eva sukhamaṅga vyavasthāpitam iti|
yattarhi sūtra uktam—“sukhendriyaṃ katamam? yat sukhavedanīyena sparśena spṛṣṭasyotpadyate kāyikaṃ caitasikaṃ sātaṃ veditaṃ vedanāgatam—idam ucyate sukhendriyam” iti?
kenāpi adhyāropita eṣa pāṭhaḥ;
sarvanikāyāntareṣu kāyikam ity eva pāṭhāt |
“sukhaṃ ca kāyena pratisaṃvedayate” iti svaśabdena vacanāc ca|
manaḥ kāyeneti cet, evamuktvā ko guṇaḥ?
caturthe dhyāne prasrabdhibhūyastve’pi sukhāvacanāc ca|
sukhavedanānukūlā prasrabdhiḥ sukham iti cet, tṛtīye prasrabdhisukhavacanaṃ kasmāt!
upekṣopahatatvāditi cet? na; upekṣayaiva tadvṛddheḥ |
pūrvikābhyāṃ tadviśeṣāt|
“yasmin samaye āryaśrāvakaḥ pravivekajāṃ prītiṃ kāyena sākṣātkṛtyopasampadya viharati” ( ) ity
atra sūtre prasrabdhisukhayoḥ pṛthagvacanānna prasrabdhireva sukham|
891$$samāpannasya kathaṃ kāyavijñānamiti cet?
samādhiviśeṣajena prasrabdhināmnā sukhavedanīyena vāyunā kāyaspharaṇāt |
bahirvikṣepāt samādhibhraṃśa iti cet?
na; samādhijasyāntaḥkāyasambhūtasya kāyasukhasya samādhyanukūlatvāt|
kāyavijñānakāle vyutthitaḥ syāditi cet? na; ata-eva|
kāmāvacareṇa kāyavijñānena rūpāvaraspraṣṭavyavijñānānutpattir iti cet?
na; prasrabdhivijñānasyotpatteḥ|
anāsrave api spraṣṭavyakāyavijñāne syātām|
mā bhūt kiñcid aṅgaṃ sāsravaṃ kiñcid anāsravamiti cet? kāyikaprasrabdhisambodhyaṅgavacanāt|
iṣṭe bodhyaṅgānukūlatvād iti cet? anāsravatvam apy evam|
892$$“sāsravā dharmāḥ katame? cakṣuryāvadeva spraṣṭavyam” iti|
asya sūtrasya virodhāditi cet? naḥ, anyaspraṣṭavyakāyavijñānābhisandhivacanāt|
na cānāsrave kiñcidaṅgaṃ sāsravaṃ kiñcidanāsravaṃ syāditi cet? ayaugapadyāt ko doṣaḥ?
sukhaprītyasamavadhānānna pañcāṅgaṃ syāditi cet, na; sambhavaṃ pratyupadeśāt vitarkavicāravat|
sādhyamiti cet? siddham; vitarkavicārayorvirodhāt, doṣāvacanācca|
tasmādyānyeva prathamadhyāne pañcāṅgāni,
teṣāṃ dvitricaturaṅgāpakarṣeṇa dvitīyādidhyānavyavasthānam|
ata eva ca prathame dhyāne pañcānāmaṅgatvamuktam; tadapakarṣeṇottaradhyānavyavasthāpanāt|
na tu saṃjñādīnāmaṅgatvamuktam|
kimarthaṃ pañcānāmevāṅgatvamuktam|
upakāratvāditi cet? na; vitarkavicārābhyāṃ smṛtiprajñayorupakārakataratvāt|
astyeṣa ekeṣāṃ vādaḥ|
naiva tu pūrvācāryā evaṃ nirdiśanti sma yāvantaḥ prajñāntam|
893$$tasmādvicāryametat-- adhyātmasamprasādo nāma ka eṣa dharmaḥ?
vitarkavicārakṣobhavirahāt praśāntavāhitā santateradhyātmasamprasādaḥ|
sormikeva hi nadī vitarkavicārakṣobhitā santatiraprasannā vartate iti|
na tarhi dravyāntaram iti kathaṃ dravyata ekādaśāṅgāni bhavanti?
tasmāt tarhi śraddhāprasādaḥ,
tasya hi dvitīyadhyānalābhāt samāhitabhūminiḥsaraṇe sampratyaya utpadyate|
so’trādhyātmasamprasāda iti|
naiva hi vitarkavicārasamādhayo nāpyadhyātmasamprasādo dravyāntarāṇītyapare|
kathamasati dravyāntaratve caitasikatvaṃ sidhyati?
avasthāviśeṣo’pi hi nāma cetasaścaitasiko bhavati |
na tveṣa śāstrasiddhāntaḥ|
yaduktam—“prītirhi saumanasyam” iti|
kathamidaṃ gamyate? kimanyad bhavatu? yathecchanti nikāyāntarīyāḥ--
894$$dharmāntarameva caitasikaṃ prītiḥ, saumanasyaṃ tu triṣvapi dhyāneṣu sukhamiti?
na vai sukhaṃ dhyāneṣu saumanasyaṃ yujyate|
prītistu saumanasyaṃ dvidhāgamāt||9||
uktaṃ hi bhagavatā aviparitakasūtre tṛtīyaṃ dhyānamuktvā
“atrāsyotpannaṃ saumanasyendriyamapariśeṣaṃ nirudhyate” iti|
“caturthe ca dhyāne sukhendriyaṃ nirudhyate” ity uktam|
punaścoktam—“ sukhasya ca prahāṇāt duḥkhasya ca prahāṇāt pūrvameva ca saumanasyadaurmanasyayorastaṅgamāt” iti|
ato’pi na tṛtīye dhyāne saumanasyendriyamasti |
tasmāt prītireva saumanasyaṃ na sukham||9||
kiṃ punaḥ kliṣṭeṣvapi dhyāneṣu yathāvihitānyaṅgāni bhavanti? na hi|
kiṃ teṣu na vidyate?
kliṣṭeṣvasatprītisukhaṃ prasādaḥ sampradhīḥ smṛtiḥ|$$upekṣāsmṛtiśuddhiśca,
prathame dhyāne vivekajaṃ prītisukhaṃ nāsti; kleśāviviktatvāt |
dvitīye dhyāne’dhyātmasamprasādo nāsti, kleśāvilatvāt|
tṛtīye smṛtisamprajanyaṃ nāsti; kliṣṭasukhasambhramitatvāt|
caturthe upekṣāsmṛtipariśuddhirnāsti; kleśāmalinatvāt|
evaṃ tāvat kecidāhuḥ|
kecit prasrabdhyupekṣaṇe||10||
kecit punaḥ-- prathamadvitīyayoḥ kliṣṭayoḥ prasrabdhirnāsti|
tṛtīyacaturthayorupekṣā nāsti;
895$$kuśalamahābhūmikatvādanayoriti|
trīṇi ca dhyānāni señjitāni uktāni bhagavatā; sāpakṣālatvāt||10||
aṣṭāpakṣālabhuktatvādāniñjaṃ tu caturthakam|
ke punaste’pakṣālāḥ?
vitarkacārau śvāsau ca sukhādi ca catuṣṭayam||11||
vitarkavicārau sukhaduḥkhe saumanasyadaurmanasye śvāsapraśvāsāśca—
eṣāmaṣṭānāmeko’pyapakṣālaścaturthe nāsti, atastadāneñjyamuktam|
vitarkavicāraprītisukhairakampanīyatvādāneñjyaṃ caturthaṃ dhyānam; sūtre
nivātapradīpanidarśanādityapare||11||
dvayor dhyānayoḥ saumanasyamuktam; prītivacanāt|
tṛtīye sukham, caturthe upekṣā|
tat kiṃ yā dhyānasamāpattiṣu vedanāstā eva dhyānopapattiṣu? netyāha |
kiṃ tarhi? $$saumanasyasukhopekṣā upekṣāsumanaskate|$$sukhopekṣe upekṣā pravido dhyānopapattiṣu||12||
prathamadhyānotpattau tisro vedanāḥ--
sukhaṃ trivijñānakāyikam, saumanasyaṃ manobhūmikam, upekṣā catuvijñānakāyikī |
dvitīyadhyānopapattau dve vedane-- saumanasyopekṣe manobhūmike|
sukhaṃ nāsti; asya vijñānakāyābhāvāt|
tṛtīyadhyānopapattau dve vedane-- sukhopekṣe manobhūmike|
caturthadhyānopapattāvupekṣaiva||12||
yadi dvitīyādiṣu dhyāneṣu trayo vijñānakāyā na saṃvidyante vitarkavicārau ca, kathaṃ te paśyanti? yāvat spṛśanti |
kathaṃ cāvijñaptiṃ samutthāpayanti? na vai teṣūpapannānāṃ cakṣurvijñānādayo na santi|
na tu svabhūmikāḥ|
kiṃ tarhi? $$kāyākṣiśrotravijñānaṃ vijñaptyutthāpakaṃ ca yat|$$dvitīyādau tadādyāptam,
prathamadhyānabhūmikaṃ cakṣuḥśrotrakāyavijñānaṃ vijñaptisamutthāpakaṃ ca dvitīyādiṣu ca dhyāneṣu sammukhīkurvanti|
nirmāṇacittavad yena te paśyanti yāvadvijñaptiṃ samutthāpayanti|
akliṣṭāvyākṛtaṃ ca tat||13||
896$$anivṛtāvyākṛtaṃ ca tat prathamadhyānabhūmikaṃ vijñānaṃ veditavyaṃ yatte sammukhīkurvanti|
na kliṣṭaṃ vītarāgatvāt, na kuśalaṃ hīnatvād iti||13||
avasitaṃ dhyānakāryam ||
atha śuddhakādīnāṃ dhyānārūpyāṇāṃ kathaṃ lābhaḥ?
atadvān labhate śuddhaṃ vairāgyeṇopapattita|
asamanvāgatastena śuddhakaṃ dhyānamārūpyaṃ vā pratilabhate;
adhobhūmivairāgyādvā| adhobhūmyupapattito vā; anyatra bhavāgrāt|
na hi tasyopapattito lābhaḥ|
atadvāniti kimarthaṃ samanvāgataḥ? śuddhakena prayogato nirvedhabhāgīyaṃ śuddhakaṃ pratilabhate|
parihāṇito’pi hānabhāgīyam|
ata evocyate—“syācchuddhakaṃ dhyānaṃ vairāgyeṇa pratilabheta, vairāgyeṇa vijahyāt|
evaṃ parihāṇyā copapattyā ca|
āha-- syāddhānabhāgīyaṃ prathamaṃ dhyānam|
taddhi kāmavairāgyeṇa labhyate|
brahmalokavairāgyeṇa tyajyate|
brahmalokavairāgyaparihāṇyā labhate|
kāmadhātuvairāgyaprahāṇyā tyajyate|
897$$upariṣṭād brahmaloka upapadyamāno labhate|
tasmāt kāmadhātāvupapadyamāno vijahāti” iti|
anāsravaṃ tu vairāgyāt,
‘atadvān labhate’ iti vartate|
tadvāṃstu kṣayajñānato’pyaśaikṣaṃ labhate|
indriyasañcārato’pi śaikṣāśaikṣam|
nanu ca niyamāvakrāntito’py anāsravaṃ prathamato labhate? nāvaśyam; ānupūrvikeṇālābhāt|
yathā tvavaśyaṃ labhate tathoktam|
kliṣṭaṃ hānyupapattitaḥ||14||
‘atadvān labhate’ ityevānuvartate|
parihāṇito yadi tadvairāgyāt parihīyate|
upapattito yadyuparibhūmeradharāyāmupapadyate||14||
katamasmāt samāpattidravyādanantaraṃ katyupapadyante?
anāsravarprathamadhyānāntaraṃ ṣaḍutpadyante—
svabhūmike śuddhānāsrave dvitīyatṛtīyadhyānabhūmike va|
ākiñcanyāyatanānantaraṃ sapta-- svabhūmike śuddhakānāsrave, vijñānākāśānantyāyatanabhūmike ca|
bhavāgraṃ śuddhakameva; anāsravābhāvāt|
dvitīyadhyānāntaramaṣṭau-- svabhūmike śuddhakānāsrave tṛtīyacaturthaprathamadhyānabhūmike ca|
vijñānānantyāyatanāntaraṃ nava-- svabhūmike dve, ākāśānantyāyatanacaturthadhyānabhūmikāni catvāri, ākiñcanyāyatanabhavāgrabhūmikāni trīṇīti|
898$$evamanyadhyānārūpyādanantaraṃ daśa dravyāṇi yojyāni|
eṣa tu saṃkṣepaḥ--
tṛtīyād yāvadūrdhvādho’nāsravānantaraṃ śubham|$$utpadyate,
śubhagrahaṇena śuddhamanāsravaṃ ca gṛhyate kuśalatvāt|
anāsravasya samāpattidvayasyānantaraṃ svabhūmike ca śuddhānāsrave utpadyete|
ūrdhvādhobhūmike ca tṛtīyād yāvat|
vyutkrāntakasamāpattāro hi tṛtīyāt pareṇa laṅghayituṃ notsahante|
anvayajñānāntaraṃ cārūpyān samāpadyante, na dharmajñānānantaram;
tasyādharāśrayālambanatvāditi|
yathā cānāsravādanantaramuktaṃ veditavyam,
tathā śuddhāt kliṣṭaṃ cāpi svabhūmikam||15||
svabhūmikaṃ kliṣṭamadhikaṃ śuddhakādanantaramutpadyate |
śeṣaṃ yathaivānāsravāt|
anāsravasya hi samanantaraṃ kliṣṭotpattirnāstīti||15||
kliṣṭāt svaṃ śuddhakaṃ kliṣṭam,
kliṣṭāt samāpattidravyādanantaraṃ svabhūmike śuddhakakliṣṭe utpadyete|
evaṃ cādharaśuddhakam|
kleśotpīḍito hyadharamapi samāpattiṃ śuddhakaṃ bahu manyate|
yadi kliṣṭaṃ paricchidyādhaṃ sañcarati|
kuśalāt sañcarito bhavati na kliṣṭāt|
athāparicchidya kathaṃ sañcarati? pūrvāvedhāt |
pūrvaṃ hi sa evaṅkāmo bhavati-- varamadhastāt śuddhakaṃ nopariṣṭāt kliṣṭamiti|
pūrvābhiprāyaṃ ca santatiranuvartane sattvānām, praṇidhāya suptasyābhipretakālaprabodhavat|
899$$anāsravaṃ tu kliṣṭādanantaraṃ sarvathā notpadyate|
samāpattikālaṃ pratyetaduktam|
śuddhakāt kliṣṭācca samanantaraṃ svabhūmikameva kliṣṭam utpadyate, nānyabhūmikamiti|
cyutau tu śuddhakāt kliṣṭaṃ sarvam,
cyutikāle tu upapattilābhikācchuddhkādanantaraṃ sarvabhūmikaṃ kliṣṭam utpadyate|
kliṣṭāttu nottaram||16||
kliṣṭāttu dhyānārūpyādanantaraṃ cyutikāle svādharabhūmikaṃ kliṣṭamutpadyate |
nordhvabhūmikam||16||
na ca sarvasmācchaddhakādanāsravaṃ samāpattidravyamutpadyate|
kiṃ tarhi?
caturdhā śuddhakaṃ hānabhāgīyādi,
hānabhāgīyam, viśeṣabhāgīyam, sthitibhāgīyam, nirvedhabhāgīyam iti caturvidhaṃ śuddhakam|
bhavāgraṃ tu trividham; anyatra viśeṣabhāgīyāt|
kimasya lakṣaṇam?
yathākramam|$$kleśotpattisvabhūmyūrdhvānāsravānuguṇaṃ hi tat||17||
kliśotpattyanuguṇaṃ hānabhāgīyam,
svabhūmyanuguṇaṃ sthitibhāgīyam,
ūrdhvabhūmyanuguṇaṃ viśeṣabhāgīyam,
anāsravānuguṇaṃ nirvedhabhāgīyam|
tasmādanāsravamutpadyate||17||
athaiṣāṃ caturṇāṃ kati kasmādanantaramutpadyante?
dve trīṇi trīṇi caikaṃ ca hānabhāgādyanantaram|
900$$hānabhāgīyaṃ hānabhāk|
tasmādanantaraṃ dve utpadyete—hāni-sthitibhāgīye|
sthitibhāgīyādanantaraṃ trīṇi, anyatra nirvedhabhāgīyāt|
viśeṣabhāgīyādanantaraṃ trīṇi, anyatra hānabhāgīyāt|
nirvedhabhāgīyādanantaraṃ tadevaikamiti|
kathaṃ vyutkrāntakasamāpattirutpadyate?
gatvāgamya dvidhā bhūmīraṣṭākṛṣṭaikalaṅghitāḥ||18||
vyutkrāntakasamāpattirvisabhāgatṛtīyagā|
gatveti | anulomaṃ samāpadya| āgamyeti| pratilomaṃ samāpadya|
dvidheti! sāsravānāsravā bhūmīḥ|
aṣṭāviti| dhyānārūpyasamāpattīḥ|
ākṛṣṭā iti| anukrameṇa| ekalaṅghitā iti| ekāmekāmutkramya|
sāsravā aṣṭau bhūmīranulomapratilomasamāpattito nirjitya anāsravāśca sapta|
paścāt sāsravāt prathamāddhyānāt sāsravaṃ tṛtīyaṃ samāpadyate,
tasmādākāśānantyāyatanam, tasmādākiñcanyāyatanam|
evaṃ punaḥ pratilomaṃ nirjitya anāsravā apyekalaṅghitā anulomapratilomaṃ ca samāpadyante|
ayaṃ prayogo vyutkrāntakasamāpatteḥ|
yadā tu prathamāt sāsravāt tṛtīyamanāsravaṃ dhyānaṃ samāpadyate,
tasmāt sāsravamākāśānantyāyatanam, tasmādanāsravamākiñcanyāyatanam|
evaṃ punaḥ pratilomam|
tadā visabhāgatṛtīyadravyagamanādabhiniṣpannā bhavati|
ativiprakṛṣṭatvānna caturthī samāpadyate|
tāṃ ca triṣu dvīpeṣu asamayavimukta evārhannutpādayati; niḥkleśatvāt, samādhivaśitvācca|
dṛṣṭiprāptasya yadyapi tīkṣṇendriyatvāt samādhau vaśitvam, na tu niḥkleśaḥ |
samayavimukto yadyapi niḥkleśaḥ, na tvasya samādhau vaśitvamiti|
kenāśrayeṇa kati dhyānārūpyāḥ sammukhīkriyante?
svādhobhūmyāśrayā eva,$$dhyānāśrayā eva |$$dhyānārūpyāḥ,
bhavāgraṃ bhavāgre ca sammukhīkriyate, adhaśca yāvat kāmadhātau |
śeṣāṇi svasyāṃ bhūmāvadhaśceti|
kiṃ kāraṇamūrdhvopapanno nādharāṃ samāpattiṃ sammukhīkaroti? yasmāttasya
vṛkṣā’dharam||19||
901$$nahi tasyādhareṇa samāpattidravyeṇa kiñcit prayojanaṃ vidhīyate; nihīnatvāt||19||
utsargaṃ kṛtvā’pavādaṃ karoti—
āryākiñcanyasāmmukhyāt bhavāgre tvāsravakṣayaḥ|
bhavāgre tūpapannasyānāsravākiñcanyāyatanasammukhībhāvādāsravakṣayo bhavati|
kathaṃ tatropapannasya tatsammukhībhāvaḥ? svasyābhāvāt, tasya cābhyāsāt|
athaiṣāṃ dhyānārūpyāṇāṃ kimālambanam?
satṛṣṇāḥ svabhavālambāḥ,
āsvādanāsamprayuktāḥ svabhūmikaṃ bhavamālambante|
bhavagrahaṇena sāsravaṃ vastu gṛhyate|
nādharamālambante; vītarāgatvāt|
nottaram; tṛṣṇāparicchinnatvāt bhūmīnām |
nānāsravam; kuśalatvaprasaṅgāditi|
dhyānaṃ sadviṣayaṃ śubham||20||
kuśalaṃ dhyānaṃ śubhakamanāsravaṃ ca|
tat sarvālambanaṃ yatkiñcidasti saṃskṛtamasaṃskṛtaṃ vā||20||
na maulāḥ kuśalārūpyāḥ sāsravādharagocarāḥ|
maulānāṃ kuśalārūpyāṇāmadhobhūmikaṃ sāsravaṃ vastu nālambanam, svordhvabhūmyālambanatvāt|
902$$anāsravaṃ tvālambanam|
sarvānvayajñānapakṣo na dharmajñānapakṣaḥ nādhobhūminirodhaḥ|
sāmantakānantaryamārgāṇāṃ tvadharā bhūmirālambanam|
eṣāṃ ca punastrividhānāṃ dhyānānāṃ rūpyārūpyāṇām
anāsraveṇa hīyante kleśāḥ,
na śuddhakena |
kuta eva kliṣṭena !
vītarāgatvānnādhaḥ|
tasyaiva tadapratipakṣatvānna svabhūmau|
viśiṣṭataratvānnordhvamiti|
sāmantakena ca||21||
dhyānārūpyasāmantakena ca kleśāḥ prahīyante |
śuddhakenāpi; adhobhūmipratipakṣatvāt||21||
kati punaḥ sāmantakāni?
aṣṭau sāmantakānyeṣām,
ekaikasyaikaikaṃ yena tatpraveśaḥ|
903$$kiṃ tānyapi trividhāni, tathaiva ca teṣu vedanā, necyucyate|
śuddhāduḥkhāsukhāni hi|
śuddhakāni ca tānyupekṣendriyasamprayuktāni ca yatnabāhyatvād, adhobhūmyudvegānapagamāt, vairāgyapathatvācca nāsvādanāsamprayuktāni|
āryaṃ cādyam,
ādyaṃ sāmantakamanāgamyaṃ tacchuddhakaṃ cānāsravaṃ ca|
yadyapi sāmantakacittena sandhibandhaḥ kliṣṭo bhavati|
samāhitasya tu kliṣṭatvaṃ pratiṣidhyate|
tridhā kecit,
kecit punaricchanti-- āsvādanāsamprayuktamapyanāgamyaṃ sāmantakaṃ cocyate, dhyānāntaraṃ ca|
kimidamekārtham, āhosvinnānārtham? sāmantakaṃ hi vairāgyamārgaḥ|
atarkaṃ dhyānamantaram||22||
dhyānam eva hi vitarkāsamprayuktaṃ dhyānāntaram; dhyānaviśeṣatvāt|
ata eva dvitīyādiṣu dhyāneṣu na vyavasthāpyate; viśeṣābhāvāditi||22||
904$$tat punardhyānāntaram,
tridhā,
āsvādanāsamprayuktam, śuddhakam, anāsravaṃ ca|
aduḥkhāsukhaṃ tacca,
nātra sukhaṃ duḥkhamityaduḥkhāsukham|
upekṣendriyasamprayuktamityarthaḥ|
na prītisamprayuktam; sābhisaṃskāravāhitvāt|
ata eva duḥkhā pratipat|
tasya tarhi dhyānāntarasya kaḥ phalaviśeṣaḥ? taddhi
mahābrahmaphalaṃ ca tat|
tāṃ hi dhyānāntarikāṃ bhāvayitvā mahābrahmā bhavati|
punaḥ sarvasamādhīn saṅkalayya trayaḥ samādhayaḥ uktāḥ sūtre--
1. savitarkaḥ savicāraḥ samādhiḥ,
2. avitarko vicāramātraḥ,
3. avitarko’vicāra iti|
tatra dhyānāntaraṃ tāvadavitarko vicāramātraḥ samādhiriti jñāpitam; vitarkamātrapratiṣeghāt |
tataḥ-- $$savitarkavicāro’dhaḥsamādhiḥ,
tasmād dhyānāntarādadhaḥsamādhiḥ savitarkaḥ savicāraḥ|
prathamaṃ dhyānamanāgamyaṃ ca|
parato’dvayaḥ||23||
nātra dvayamastītyadvayaḥ| pareṇa tu dhyānāntarāt samādhiravitarko’vicāraḥ|
dvitīyadhyānasāmantakād yāvad bhavāgram||23||
punas trayaḥ samādhaya uktāḥ-- śūnyatāsamādhiḥ, apraṇihitaḥ, ānimittaśca|
tatra ānimittaḥ samākāraiḥ,
nirodhasatyākāraiḥ samprayuktaḥ samādhirānimittaścaturākāraḥ |
nirvāṇaṃ hi daśanimittāpagatatvādanimittam|
tadālambanaḥ samādhirānimittaḥ|
pañcaviṣayastrīpuruṣatrisaṃskṛtalakṣaṇānimittāni daśa|
śūnyatānātmaśūnyataḥ|$$905$$pravartate,
anātmaśūnyatākārābhyāṃ samprayuktaḥ śūnyatāsamādhirdvyākāraḥ|
apraṇihitaḥ satyākārairataḥ paraiḥ||24||
paraiḥ śeṣaiḥ satyākāraiḥ samādhipraṇihito daśākāraḥ |
anityaduḥkhataddhetubhya udvegāt mārgasya ca kolopamatayā’vaśyatyājyatvāt tadākāraḥ samādhirapraṇihitaḥ; tadatikramābhimukhatvāt|
śūnyatānātmatābhyāṃ tu nodvega; nirvāṇasāmānyāt||24||
ta ete trayaḥ samādhayo dvividhāḥ--
śuddhāmalāḥ,
śuddhakāśca, anāsravāśca; laukikalokottaratvāt|
laukikā ekādaśasu bhūmiṣu|
lokottarā yatra mārgaḥ|
nirmalāstu te vimokṣamukhatrayam|
anāsravāstvete trayaḥ samādhayastrīṇi vimokṣamukhānyucyante |
śūnyatā vimokṣamukham, apraṇihitam, ānimittaṃ vimokṣamukhamiti; mokṣadvāratvāt|
punaścocyante—
śūnyatāśūnyatādyākhyāstrayo’parasamādhayaḥ||25||
906$$śūnyatāśūnyatā, apraṇihitāpraṇihitaḥ, ānimittānimittaśca|
śūnyatādyālambanatvāttannām||25||
teṣāṃ punaḥ-- $$ālambete aśaikṣaṃ dvau śūnyatā cāpyanityataḥ|
aśaikṣaṃ samādhiṃ dvāvaparasamādhī ālambete|
śūnyatāśūnyate aśaikṣaṃ śūnyatāsamādhimālambate śūnyatākāreṇa|
apraṇihitāpraṇihito’pyaśaikṣamapraṇihitamanityākāreṇa|
na duḥkhato na hetvādito’nāsravasyātallakṣaṇatvānna mārgākāraiḥ dūṣaṇīyatvāt |
ānimittānimittastu śāntato’saṅkhyayā kṣayam||26||
ānimittānimittastu samādhiraśaikṣasyānimittasyāpratisaṅkhyānirodhamālambate|
śāntākāreṇa; anāsravasya pratisaṅkhyānirodhābhāvāt|
na nirodhapraṇītaniḥsaraṇākāraiḥ; anityatānirodhasādhāraṇatvād, avyākṛtatvād, avisaṃyogāc ca ||26||
907$$ekāntena caite parasmādhayaḥ--
sāsravāḥ,
āryamārgadveṣitvāt|
na hyevamanāsravā iti|
kutrotpadyante?
nṛṣu,
manuṣyeṣveva, na deveṣu|
kasyotpadyante?
akopyasya,
nānyasyārhataḥ|
katibhūmikāḥ?
saptasāmantavarjitāḥ|
sapta sāmantakāni hitvānyāsvekādaśasu bhūmiṣu|
kāmadhātvanāgamyadhyānāntaradhyānārūpyeṣu|
908$$punaścatasraḥ samādhibhāvanā ucyante|
“asti samādhibhāvanā āsevitā bhāvitā bahulīkṛtā dṛṣṭadharmasukhavihārāya saṃvartate” iti vistaraḥ|
tatra—$$samādhibhāvanā dhyānaṃ śubhamādyaṃ sukhāya hi ||27||
kuśalaṃ prathamaṃ śuddhakamanāsravaṃ dṛṣṭadharmasukhavihārāya; samādhibhāvanā|
tadādikatvādanyānyapi jñeyāni|
nāvaśyaṃ samparāyasukhavihārāya; aparihīṇordhvopapannaparinivṛttānāṃ ca tadabhāvāt||27||
darśanāyākṣyabhijñeṣṭā,
divyacakṣurabhijñā jñānadarśanāya samādhibhāvanā|
dhībhedāya prayogajāḥ|
prayogajāḥ sarve guṇāstraidhātukā anāsravāḥ prajñāprabhedāya samādhibhāvanā|
vajropamo’ntye yo dhyāne sāsravakṣayabhāvanā||28||
909$$yaścaturthadhyāne vajropamaḥ samādhiḥ sa prāsravakṣayāya samādhibhāvanā|
ātmopanāyikā kilaiṣā bhagavato dharmopadeśanā|
ataścaturtha evāha||28||
kṛtaḥ samādhīnāṃ kālagato nirdeśaḥ||
idānīṃ samādhisanniśritānāṃ guṇānāṃ nirdeśakāla iti vyākhyāyante—
apramāṇāni catvāri,
maitrī, karuṇā, mudritā, upekṣā ca; apramāṇasattvālambanatvāt|
kimarthaṃ catvāryeva?
vyāpādādivipakṣataḥ|
vyāpādavihiṃsā’ratikāmarāgavyāpādabahulānāṃ tatprahāṇāya catvāri yathāsaṅkhyam|
aśubhopekṣayoḥ kāmarāgapratipakṣatve ko viśeṣaḥ?
varṇarāgasyāśubhā maithunarāgasyopekṣeti vaibhāṣikāḥ|
evaṃ tu yujyate—maithunarāgasyāśubhā, mātāpitṛputrajñātirāgasyopekṣeti|
tatra $$maitryadveṣaḥ,
adveṣasvabhāvā maitrī|
api karuṇā,
karuṇāpyevam|
muditā sumanaskatā||29||
saumanasyasvabhāvā muditā||29||
upekṣā’lobhaḥ,
alobhātmikopekṣā|
910$$kathaṃ vyāpādapratipakṣaḥ? tasya lobhākṛṣṭatvāt|
ubhayasvabhāvā tvasau yujyate|
eṣāṃ tu maitryādīnām
ākāraḥ sukhitā duḥkhitā bata|$$modantāmiti sattvāśca,
‘sukhitā bata sattvāḥ’ iti manasikurvan maitrīṃ samāpadyate|
‘duḥkhitā bata sattvāḥ’ iti karuṇām,
‘modantāṃ bata sattvāḥ’ iti muditām,
‘sattvāḥ’ ityeva manasi kurvannupekṣāṃ samāpadyate; mādhyasthyāt|
atadvatāṃ sukhādhimokṣatvāt kathaṃ na viparītatvaṃ bhavati? santvityabhiprāyāt|
āśayasyāviparītatvād vā; adhimuktisaṃjñānāt|
atha vā ka evaṃ viparītatve doṣaḥ? akuśalatvamiti cet, na; kuśalamūlatvāt, vyāpādādipratipakṣatvācca|
ukta eṣāmākāraḥ||
911$$kāmasattvāstu gocaraḥ||30||
kāmāvacarāḥ sattvā eṣāmālambanam; tadālambanānāṃ vyāpādādīnāṃ pratipakṣatvāt|
yattūktam-- ekāṃ diśamadhimucyeteti? tadbhājanena bhājanagataṃ daśitam||30||
katibhūmikānyetāni?
dhyānayormuditā,
prathamadvitīyadhyānayormuditā; saumanasyatvāt|
anyāni ṣaṭsu,
anyāni trīṇi apramāṇāni ṣaṭsu bhūmiṣu, anāgamye dhyānāntare dhyāneṣu ca; saprayogamaulagrahaṇāt|
kecit tu pañcasu|
kecit punaḥ anāgamyaṃ hitvā pañcasvetānīcchanti|
daśasvityapare|
kāmadhātuṃ sāmantakāni ca prakṣipya samāhitāsamāhitamaulaprayogagrahaṇāt|
yaduktam—“vyāpādādivipakṣataḥ” (abhi- ko- 8.29) iti, kimapramāṇairapi kleśaprahāṇaṃ bhavati?
na taiḥ prahāṇam,
mauladhyānabhūmikatvāt, adhimuktimanaskāratvāt, sattvālambanatvācca|
tatprayogeṇa tu vyāpādādiviṣkambhaṇāt tatpratipakṣatvamuktam|
prahīṇadūrīkaraṇācca|
kāmadhātvanāgamyabhūmikāni hi maitryādīni maulāpramāṇasadṛśāni saṃvidyante |
912$$taistān viṣkambhya prahāṇamārgaiḥ prajahāti|
tato vītarāgāvasthāyāṃ maulāpramāṇalābhāt|
balavatpratyayalābhe’pi tairanādhṛṣyo bhavati|
kathaṃ punarādikarmiko maitryāṃ prayujyate?
yathā sukhitamātmānaṃ manyate parān vā śṛṇoti buddhabodhisattvāryaśrāvakāṃstathā sattvānāṃ tatsukhamadhimucyate evaṃ sukhitā bata santu iti|
na cecchaknoti kleśasyodbhūtavṛttitvāt sa mitrapakṣaṃ tridhā bhittvā’dhimātre tatsukhamadhimucyate|
tato madhye mṛtau ca|
teṣu cet samāṃ maitrī labhate tata udāsīnapakṣe|
tataḥ śatrupakṣaṃ tridhā bhittvā mṛdau tat sukhamadhimucyate|
tato madhye’dhimātre ca|
tataścedadhimātra iva mitrapakṣe sukhādhimokṣo na vyāvartate|
tataḥ krameṇa grāmarāṣṭrasukhādhimokṣo yāvadekāṃ diśaṃ yāvat sarvaṃ lokaṃ maitryā spharati |
yastu sarvaguṇagrāhī sa maitrīṃ kṣipramutpādayati|
śakyaṃ hi samucchinnakuśalamūle’pi guṇagrāhiṇā bhavitum, pratyekabuddhe ca doṣagrāhiṇā; pūrvapuṇyāpuṇyaphalasandarśanāt|
evaṃ karuṇāyāṃ muditāyāṃ ca prayujyate|
amī sattvā bahuvidhavyasanaughanimagnā apyeva duḥkhādvimucyeran, apyevābhipramoderan ityadhimucyamāna upekṣāṃ tūdāsīnapakṣādārabhate|
etāni cāpramāṇāni
nṛṣveva janyante,
manuṣyeṣūpādyante, nānyatra|
kiṃ punarya ekenāpramāṇena samanvāgataḥ so’vaśyaṃ sarvaiḥ? kintu
tryanvito dhruvam||31||
tṛtīyacaturthadhyānopapanno muditayā na samanvāgato bhavati|
tribhistvapramāṇalābhī nityaṃ samanvāgato bhavati||31||
913$$aṣṭau vimokṣāḥ,
‘rūpī rūpāṇi paśyati’ iti prathamo vimokṣaḥ |
‘adhyātmarūpasaṃjñī bahirdhā rūpāṇi paśyati’ iti dvitīyaḥ|
‘śubhaṃ vimokṣaṃ kāyena sākṣātkṛtvopasampadya viharati’ iti tṛtīyaḥ |
catvāra ārūpyāḥ|
saṃjñāveditanirodhaścāṣṭamaḥ|
teṣām $$prathamāvaśubhā,
prathamau dvau vimokṣāvaśubhāsvabhāvau; vinīlakādyālambanatvāt|
ata etayoraśubhāvannayo veditavyaḥ |
etau ca $$dhyānayordvayoḥ|
prathamadvitīyayordhyānayoḥ, nānyasyāṃ bhūmau|
kāmāvacaraprathamadhyānabhūmikayorvarṇarāgayoḥ pratipakṣeṇa yathāsaṅkhyam|
tṛtīyo’ntye,
914$$śubho vimokṣaścaturthadhyāne |
sa cālobhaḥ,
so’pyalobhasvabhāvo na tvaśubhāsvabhāvaḥ, śubhākāratvāt|
saparivārāstvete pañcaskandhasvabhāvāḥ|
ārūpyavimokṣāstu
śubhārūpyāḥ samāhitāḥ||32||
kuśalāḥ samāhitā eva cārūpyavimokṣākhyāṃ labhante, na kliṣṭā nāpyasamāhitāḥ; tadyathā maraṇabhave|
anyadāpyasamāhitāḥ santītyapare|
sāmantakavimuktimārgā api vimokṣākhyāṃ labhante, nānantaryamārgaḥ; adharālambanatvāt|
vaimukhyārtho hi vimokṣārtha iti||32||
nirodhastu samāpattiḥ,
saṃjñāveditanirodhastu aṣṭamo vimokṣo nirodhasamāpattiḥ|
sā ca pūrvaṃ nirdiṣṭā |
saṃjñāveditavaimukhyāt, sarvasaṃskṛtādvā|
samāpattyāvaraṇavimokṣaṇādvimokṣa ityapare|
tāṃ tu samāpadyante
sūkṣmasūkṣmādanantaram|
bhavāgraṃ hi saṃjñā sūkṣmaṃ tat punaḥ sūkṣmataraṃ kṛtvā nirodhaṃ samāpadyante|
samāpannānāṃ tu
svaśuddhakādharāryeṇa vyutthānaṃ cetasā tataḥ||33||
bhāvāgrikeṇa vā śuddhakena cetasā tato vyutthānaṃ bhavatyākiñcanyāyatanabhūmikena vā sāsraveṇa|
tadevaṃ tasyāḥ sāsravaṃ samāpatticittaṃ bhavati, sāsravānāntaryaṃ tu vyutthānacittamiti||33||
915$$eṣāṃ ca vimokṣāṇām—
kāmāptadṛśyaviṣayāḥ prathamāḥ,
kāmāvacarameṣāṃ rūpāyatanamālambanamamanojñaṃ manojñaṃ ca yathāyogam|
ye tvarūpiṇaḥ|$$te’nvayajñānapakṣordhvasvabhūduḥkhādigocarāḥ||34||
ārūpyavimokṣāṇāṃ svabhūmikordhvabhūmikaṃ duḥkhaṃ taddhetunirodhau cālambanaṃ sarvaścānvayajñānapakṣo mārgaḥ|
apratisaṅkhyānirodhaśceti vaktavyamākāśaṃ kaikasyeti|
kasmānna tṛtīye dhyāne vimokṣaḥ|
dvitīyadhyānabhūmikavarṇarāgābhāvāt, sukhamaṇḍeñjitatvācca|
kasmācchubhaṃ vimokṣamutpādayati? aśubhayā līnāṃ santatiṃ pramodayituṃ jijñāsanārthaṃ vā|
kaccidaśubhāvimokṣau niṣpannāviti|
evaṃ ca punastau niṣpannau bhavato yadi śubhato’pi manasi kurvataḥ kleśo notpadyata iti|
dvābhyāṃ hi kāraṇābhyāṃ yogino vimokṣādīnutpādayanti—
kleśadūrīkaraṇārtham,
916$$samāpattivaśitvārthaṃ ca|
araṇādiguṇābhinirhārāya āryāyāśca ṛddheḥ|
sā punaryayā vastupariṇāmādhiṣṭhānāyurutsargādīni kriyante|
kasmāt tṛtīyāṣṭamayāreva sākṣātkaraṇamuktam, nānyeṣām?
pradhānatvād, dhātubhūmiparyantāvasthitatvācca||34||
abhibhvāyatanānyaṣṭau,
adhyātmaṃ rūpasaṃjñī bahirdhā rūpāṇi paśyati parīttāni suvarṇāni durvarṇāni,
tāni khalu rūpāṇyabhibhūya jānātyabhibhūya paśyatītyevaṃsaṃjñī bhavati—
idaṃ prathamamabhibhvāyatanam|
evamadhimātrāṇi |
adhyātmamarūpasaṃjñyevameva|
ityetāni catvāri |
adhyātmamarūpasaṃjñyeva punarnīlapītalohitāvadātāni paśyatītyaṣṭau bhavanti|
teṣām $$917$$dvayamādyavimokṣavat|
yathā prathamo vimokṣaḥ, evaṃ dve abhibhvāyatane prathamadvitīye|
dve dvitīyavat,
yathā dvitīyo vimokṣa evaṃ dve abhibhvāyatane tṛtīyacaturthe|
anyāni punaḥ śubhavimokṣavat||35||
yathā śubho vimokṣa evamanyāni catvāri|
918$$ayaṃ tu viśeṣaḥ-- tairvimokṣamātram, ebhistvālambanābhibhavanam; yatheṣṭamadhimokṣāt, kleśānutpādācca||35||
daśa kṛtsnāni,
daśa ketsnāyatanāni nirantarakṛtsnaspharaṇāt |
pṛthivyaptejovāyunīlapītalohitāvadātakṛtsnāni|
ākāśavijñānānantyāyatanakṛtsne ca|
teṣām $$alobho’ṣṭau,
prathamānyaṣṭāvalobhasvabhāvāni|
dhyāne’ntye,
caturtha eva dhyāne|
gocaraḥ punaḥ|$$kāmāḥ,
kāmāvacararūpāyatanameṣāmālambanam|
vāyau spraṣṭavyāyatanamityeke|
dve śuddhakārūpye,
dve paścime kṛtsne śuddhakārūpyasvabhāve|
svacatuḥskandhagocare||36||
svabhūmikāścatvāraḥ skandhā anayorālambanam|
vimokṣaprāveśikānyabhibhvāyatanāni, abhibhvāyatanaprāveśikāni kṛtsnāyatanāni; uttarottaraviśiṣṭatvāt|
sarvāṇi caitāni vimokṣādīni pṛthagjanāryasāntānikāni, sthāpayitvā nirodhavimokṣam||36||
919$$nirodha uktaḥ,
nirodhavimokṣaḥ pūrvamevoktaḥ sarvaiḥ prakāraiḥ|
vairāgyaprayogāptaṃ tu śeṣitam|
nirodhādanyāni vimokṣādīni vairāgyalābhikāni prāyogikāṇi ca; ucitānucitatvāt|
tridhātvāśrayasārūpyasaṃjñaṃ śeṣaṃ manuṣyajam||37||
ārūpyavimokṣā ārūpyakṛtsne ca traidhātukāśrayāṇi |
śeṣaṃ manuṣyāśrayameva; upadeśasāmarthyenotpādanāt||37||
kathaṃ rūpārūpyadhātvorārūpyadhyānaviśeṣotpādanam?
tribhiḥ kāraṇairdhyānārūpyasamāpattīnāmupapattiḥ, hetukarmadharmatābalaiḥ|
tatra—$$hetukarmabalāddhātvorārūpyotpādanaṃ dvayoḥ|
dvayoḥ rūpārūpyadhātvorārūpyasamāpattyutpādanam|
hetubalācca, āsannābhīkṣṇābhyāsāt,
karmabalācca ūrdhvabhūmikasyāparaparyāyavedanīyasya karmaṇaḥ pratyupasthitavipākatvāt|
nahyadhastādavītarāgeṇordhva śakyamupapattumiti|
920$$dhyānānāṃ rūpadhātau tu tābhyāṃ dharmatayāpi ca||38||
rūpadhātau dhyānotpādanametābhyāṃ ca hetukarmabalābhyāṃ dharmatayāpi ca saṃvartanīkāle |
tadānīṃ hi sarvasattvā evādharabhūmikāstaddhyānamutpādayanti;
kuśalānāṃ dharmāṇāmudbhūtavṛttitvāt||38||
kiyacciraṃ punarayaṃ saddharmaḥ sthāsyati? yatreme īdṛśā dharmāṇāṃ prakārāḥ prajñāyante?
saddharmo dvividhaḥ śāsturāgamādhigamātmakaḥ|
tatrāgamaḥ sūtravinayābhidharmāḥ, adhigamo bodhipakṣyāḥ-- ityeṣa dvividhaḥ saddharmaḥ|
dhātārastasya vaktāraḥ pratipattāra eva ca||39||
āgamasya hi dhārayitāro vaktāraḥ |
adhigamasya pratipattāraḥ |
ato yāvadete sthāsyanti tāvat saddharma iti veditavyam|
teṣāṃ tu varṣasahasramavasthānamāhuḥ|
921$$adhigamasyaivam|
āgamasya tu bhūyāṃsaṃ kālamityapare||39||
yo’yamiha śāstre’bhidharma utkaḥ kimeṣa eva śāstrā’bhidharmo deśitaḥ?
kāśmīravaibhāṣikanītisiddhaḥ,
prāyo mayā’yaṃ kathito’bhidharmaḥ|
yad durgṛhītaṃ tadihāsmadāgaḥ,
saddharmanītau munayaḥ pramāṇam||40||
prāyeṇa hi kāśmīravaibhāṣikāṇāṃ nītyā siddha eṣo’smābhirabhidharma ākhyātaḥ|
yadatrāsmābhirdurgṛhītaṃ so’smākamaparādhaḥ|
saddharmanītau tu punarbuddhā eva pramāṇam, buddhaputrāśca||40||
nimīlite śāstari lokacakṣuṣi
kṣayaṃ gate sākṣijane ca bhūyasā|
adṛṣṭatattvairniravagrahaiḥ kṛtaṃ
kutārkikaiḥ śāsanametadākulam||41||
922$$gate hi śāntiṃ paramāṃ svayambhuvi
svayambhuvaḥ śāsanadhūrdhareṣu ca|
jagatyanāthe gaṇaghātibhirmalaiḥ,
niraṅkuśaṃ svairamihādya caryate||42||
evaṃ kaṇṭhagataprāṇaṃ viditvā śāsanaṃ muneḥ|
balakālaṃ malānāṃ ca na pramādyaṃ mumukṣubhiḥ||43||
iti abhidharmakośabhāṣye
samāpattinirdeśo nāmāṣṭamaṃ kośasthānam||
ed. by Zhang Xueshan (张雪杉)$$ $$© 2009 Research Institute of Sanskrit Manuscripts & Buddhist Literature, Peking University$$923$$pudgalaviniścayaḥ
kiṃ khalv ato ’nyatra mokṣo nâsti? nâsti |
kiṃ kāraṇam? vitathātmadṛṣṭiniviṣṭatvāt|
na hi te skandhasantāna evâtmaprajñaptiṃ vyavasyanti|
kiṃ tarhi? dravyāntaram evâtmānaṃ parikalpayanti, ātmagrāhaprabhavāś ca kleśā iti|
kathaṃ punar idaṃ gamyate-- skandhasantāna evêdam ātmābhidhānaṃ vartate, nânyasminn abhidheye iti?
pratyakṣānumānābhāvāt|
ye hi dharmāḥ santi teṣāṃ pratyakṣam upalabdhir bhavaty asatyantarāye|
tadyathā-- ṣaṇṇāṃ viṣayāṇāṃ manasaś ca|
924$$anumānaṃ ca|
tadyathā pañcānām indriyāṇām|
tatrêdam anumānam-- sati kāraṇe kāraṇāntarasyâbhāve kāryasyâbhāvo dṛṣṭo bhāve ca punar bhavaḥ, tadyathā-- aṅkurasya|
saty eva vâbhāsaprāpte viṣaye manaskāre ca kāraṇe viṣayagrahaṇasyâbhāvo dṛṣṭaḥ punaś ca bhāvaḥ, andhabadhirādīnām anandhābadhirādīnāṃ ca |
atas tatrâpi kāraṇāntarasyâbhāvo bhāvaś ca niścīyate|
yac ca tatkāraṇāntaraṃ tadindriyam ity etad anumānam|
na caỿvam ātmato ’stîti nâsty ātmā|
yat tarhi vātsīputrīyāḥ pudgalaṃ santam icchanti|
925$$vicāryaṃ tāvad etat-- kiṃ te dravyata icchanti, āhosvit prajñaptitaḥ?
kiṃ vêdaṃ dravyata iti? kiṃ vā prajñaptitaḥ?
rūpādivat bhāvāntaraṃ ced, dravyataḥ |
kṣīrādivat samudāyaś cet, prajñaptitaḥ|
kiṃ câtaḥ? yadi tāvad dravyataḥ? bhinnasvabhāvatvāt skandhebhyo’nyo vaktavyaḥ, itaretaraskandhavat|
kāraṇaṃ câsya vaktavyam|
asaṃskṛto vā|
atas tīrthikadṛṣṭiprasaṅgo niṣprayojanatvaṃ ca|
atha prajñaptitaḥ? vayam apy evaṃ brūmaḥ|
naỿva hi dravyato ’sti, nâpi prajñaptitaḥ|
kiṃ tarhi? ādhyātmikānupāttān varttamānān skandhānupādāya pudgalaḥ prajñapyate|
tad idam andhavacanam anunmīlitārthaṃ na budhyāmahe|
kim idam upādāyêti? yady ayam arthaḥ-- skandhānālambyêti; teṣv eva pudgalaprajñaptiḥ prāpnoti|
926$$yathā rūpādīn gṛhītvā ālambya teṣv eva kṣīraprajñaptiḥ |
athâyam arthaḥ-- skandhān pratītyêti; skandhānāṃ pudgalaprajñaptikāraṇatvāt? sa eva doṣaḥ; na sa evaṃ prajñapyate |
kathaṃ tarhi? yathêndhanam upādāyâgniḥ|
kathaṃ cêndhanam upādāyâgniḥ prajñapyate? na hi vinêndhanenâgniḥ prajñapyate,
na cânya indhanād agniḥ śakyate prajñapayitum, nâpy ananyaḥ |
yadi hy anyaḥ syād, anuṣṇam indhanaṃ syāt |
athânanyaḥ syāt, dāhyam eva dāhakaṃ syāt|
evaṃ na ca vinā skandhaiḥ pudgalaḥ prajñapyate|
na cânyaḥ skandhebhyaḥ śakyate pratijñātum; śāśvataprasaṅgāt |
nâpy ananyaḥ; ucchedaprasaṅgād iti|
aṅga tāvad brūhi—kim indhanam, ko ’gnir iti?
tato jñāsyāmaḥ-- katham indhanam upādāyâgniḥ prajñapyata iti?
kim atra vaktavyam!
dāhyam indhanam, dāhako ’gniḥ| prajñapyata iti|$$kim atra vaktavyam|$$dāhyam indhanam dāhako’gniḥ |
etad evâtra vaktavyam-- kiṃ dāhyam? ko dāhaka iti?
loke hi tāvad apradīptaṃ kāṣṭhādikam indhanam ucyate, dāhyaṃ ca|
pradīptam agnir dāhakaś ca|
yac ca bhāsvaraṃ côṣṇaṃ ca, bhṛśaṃ ca, tena hi tadidhyāte dahyate ca; santativikārāpādānāt|
tac côbhayam aṣṭadravyakaṃ tac cêndhanaṃ pratītyâgnir utpadyate|
yathā kṣīraṃ pratītya dadhi, madhu pratītya śuktam |
tasmād indhanam upādāyêty ucyate|
anyaś ca saḥ; tasmād bhinnakālatvāt|
927$$yadi caỿvaṃ pudgalaḥ skandhān pratītyôtpadyate, sa tebhyo ’nyaś cânityaś ca prāpnoti|
atha punas tatraỿva kāṣṭhādau pradīpte yad auṣṇyaṃ tad agniḥ, tatsahajātāni trīṇi bhūtānîndhanam iṣyante|
tayor api siddham anyatvam; lakṣaṇabhedāt|
upādāyârthas tu vaktavyaḥ-- kathaṃ tad indhanam upādāya so ’gniḥ prajñaptaḥ iti? na hi tat tasya kāraṇam, nâpi tatprajñapteḥ |
agnir eva hi tatprajñapteḥ kāraṇam |
yady āśrayārthaḥ; upādāyârthaḥ sahabhāvo ’rtho vā|
skandhā apy evaṃ pudgalasyâśrayasahabhūtāḥ prāpnuvantîti skandhataḥ spaṣṭam anyatvaṃ pratijñāyate|
tadabhāve ca pudgalābhāvaḥ prāpnoti|
indhanābhāva ivâgnyabhāvaḥ|
yat tu tad uktam—yadîndhanād anyo ’gniḥ syād, anuṣṇam indhanaṃ syād iti|
kim idam uṣṇaṃ nāma? yadi tāvad auṣṇyam, anuṣṇam evêndhanam; anyabhūtasvabhāvatvāt|
atha yad auṣṇyavat, anyad api taduṣṇasvabhāvād agner auṣṇyaṃ sidhyati; auṣṇyayogād iti|
nâsty anyatve doṣaḥ|
atha punaḥ sarvam eva tat pradīptaṃ kāṣṭhādikam indhanaṃ câgniś cêṣyate|
tadupādāyārthaś ca vaktavyaḥ|
skandhā eva ca pudgalā ity ananyatvam anivāyaṃ prāpnoti |
tasmān na sidhyaty etat—yathêndhanam upādāyâgniḥ prajñapyate evaṃ skandhānupādāya pudgala iti|
yadi câyam anyaḥ skandhebhyo na vaktavyaḥ,
“pañcavidhaṃ jñeyam atītānāgataṃ pratyupannam asaṃskṛtam avaktavyam” ( ) iti na vaktavyaṃ prāpnoti|
naỿva hi tadatītādibhyaḥ pañcamaṃ nâpañcamaṃ vaktavyam|
928$$yadā ca pudgalaḥ prajñapyate, kiṃ tāvat skandhānupalabhya prajñapyate? āhosvit pudgalam?
yadi tāvat skandhān, teṣv eva pudgalaprajñaptiḥ prāpnoti; pudgalasyânupalambhāt|
atha pudgalam? katham asya skandhāt upādāya prajñaptir bhavati|
pudgagala eva hi tasyā upādānaṃ prāpnoti|
atha matam-- satsu skandheṣu pudgala upalabhyate, tataḥ skandhānupādāyâsya prajñaptir ucyata iti?
tad evaṃ rūpasyâpi cakṣurmanaskārālokeṣu satsûpalambhāt tāny upādāya prajñaptir vaktavyā|
rūpavac ca pudgalasyânyatvaṃ spaṣṭam|
idaṃ tāvad vaktavyam-- ṣaṇṇāṃ vijñānānāṃ katamena pudgalo vijñeyaḥ? ṣaḍbhir apîty ucyate |
kathaṃ kṛtvā? cakṣuvijñeyāni ced rūpāṇi pratītya pudgalaṃ prativibhāvayati, cakṣurvijñeyaḥ pudgalo vaktavyaḥ, no tu vaktavyaḥ-- rūpāṇi vā no vā|
evaṃ yāvat, manovijñeyān ced dharmān pratītya pudgalaṃ prativibhāvayati, manovijñeyaḥ pudgalo vaktavyaḥ, no tu vaktavyaḥ-- dharmā vā no vā|
evaṃ tarhi kṣīrādibhiḥ samānaḥ prāpnoti |
cakṣurvijñeyāni ced rūpāṇi pratītya kṣīraṃ prativibhāvayaty udakaṃ ca, cakṣurvijñeyaṃ kṣīram udakaṃ cêti vaktavyam, no tu vaktavyam-- rūpāṇi vā no vā|
evaṃ ghrāṇajihvākāyavijñeyaṃ vaktavyam, no tu vaktavyam-- spraṣṭavyāni vā no vā|
mā bhūt kṣīrodakayoś catuṣṭvaprasaṅga iti? ato yathā rūpādīny eva kṣīram udakaṃ vā prajñapyate samastāni, evaṃ skandhāḥ pudgala iti siddham|
yac côcyate-- cakṣurvijñeyāni rūpāṇi pratītya pudgalaṃ prativibhāvayatîti, ko ’sya vākyasyârthaḥ?
kiṃ tāvad rūpāṇi pudgalopalabdheḥ kāraṇaṃ bhavatîti? āhosvid rūpāṇy upalabhamānaḥ pudgalam upalabhata iti?
929$$yadi rūpāṇi pudgalopalabdheḥ kāraṇaṃ bhavanti, sa ca tebhyo ’nyo na vaktavyaḥ|
idaṃ tarhi rūpam apy ālokacakṣurmanaskārebhyo ’nyatra vaktavyam; teṣāṃ tadupalabdhikāraṇatvāt|
atha rūpāṇy upalabhamānaḥ pudgalam upalabhate, kiṃ tayaỿvôpalabdhyôpalabhate? āhosvid anyayā?
yadi tayaỿva, rūpād abhinnasvabhāvaḥ pudgalaḥ prāpnoti, rūpa eva vā tatprajñaptiḥ|
idaṃ ca rūpam ayaṃ pudgala iti katham idaṃ paricchidyate!
athaỿvaṃ na paricchidyate, katham idaṃ pratijñāyate—rūpam apy asti pudgalo ’py astîti!
upalabdhivaśena hi tasyâstitvaṃ parijñāyate|
evaṃ yāvad dharmebhyo vaktavyam|
athânyayā? bhinnakālopalambhād anyo rūpāt prāpnoti |
nīlād iva pītam, kṣaṇād iva ca kṣaṇāntaram |
evaṃ yāvad dharmebhyo vaktavyam|
930$$atha rūpapudgalavat tadupalabdhyor apy anyānanyatvam avaktavyam|
tena tarhi saṃskṛtam apy avaktavyaṃ bhavatîti siddhāntabhedaḥ|
yadi câyam asti-- no tu vaktavyo rūpāṇi vā no vā, kiṃ tarhi? etad bhagavatâktam—“rūpam anātmā iti yāvad vijñānam anātmā” iti!
yena câyaṃ cakṣurvijñānena pudgala upalabhyate, kiṃ tadrūpāṇi pratītyôtpadyate? āhosvit pudgalam? ubhayaṃ vā?
yadi rūpāṇi pratītyôtpadyate? nôtsahiṣyate pudgalaṃ vijñātuṃ śabdādivat|
yameva viṣayaṃ cakṣurvijñāneṣu pratītyôtpadyate vijñānaṃ sa eva tasyâlambanapratyayaḥ|
atah pudgalaṃ pratītyôtpadyate? ubhayaṃ vā? idam utsūtram|
sūtre hi nirdhāritam-- dvayaṃ pratītya vijñānasyôtpādo bhavatîti|
tathā “cakṣurbhikṣo hetū rūpāṇi pratyayaś cakṣurvijñānasyôtpādāya|
tat kasya hetoḥ? yat kiñcit bhikṣo cakṣurvijñānaṃ sarvaṃ tac cakṣuḥ pratītya rūpāṇi ca” iti|
anityaś ca pudgala evaṃ prāpnoti; “ye hi hetavo ye pratyayā vijñānasyôtpādāya, te ’py anityāḥ” iti sūtre vacanāt|
atha pudgalo na tasyâlambanam, na tarhi tena vijñeyaḥ|
931$$yadi ca pudgalaḥ ṣaḍvijñānavijñeyaḥ pratijñāyate,
sa śrotravijñānavijñeyatvād rūpād anyaḥ prāpnoti, śabdavat|
cakṣurvijñānavijñeyatvāc chabdād anyaḥ prāpnoti, rūpavat|
evam anyebhyo ’pi yojyam|
idaṃ ca sūtrapadaṃ bādhitaṃ bhavati—“yānîmāni, brāhmaṇa, pañcendriyāṇi nānāgocarāṇi nānāviṣayāṇi svakaṃ svakaṃ gocaraviṣayaṃ pratyanubhavanti |
nânyad anyasya gocaraviṣayaṃ pratyanubhavati|
tadyathā cakṣurindriyaṃ śrotrendriyaṃ ghrāṇendriyaṃ jihvendriyaṃ kāyendryam|
mana eṣāṃ pañcānām indriyāṇāṃ gocaraviṣayaṃ pratyanubhavati, manaś caỿṣāṃ pratiśaraṇam” iti|
na vā pudgalo viṣayaḥ |
na ced viṣayo na tarhi vijñeyaḥ |
yady evam, mana-indriyasyâpy avyabhicāraḥ prāpnoti|
“ṣaḍ imānîndriyāṇi nānāgocarāṇi nānāviṣayāṇi svakaṃ svakaṃ gocaraviṣayam ākāṅkṣante” ity uktaṃ ṣaṭprāṇakopame?
na tatrêndriyam evêndriyaṃ kṛtvôktam|
pañcānāṃ darśanādyākāṅkṣaṇāsambhavāt, tadvijñānānāṃ ca |
atas tadādhipatyādhyāhṛtaṃ tu manovijñānam indriyam ity uktam |
932$$yac ca tatkevalaṃ mana-ādhipatyādhyāhṛtaṃ manovijñānam naỿva tadanyeṣāṃ viṣayam ākāṅkṣati|
ato nâsty eṣa doṣaḥ|
uktaṃ ca bhagavātā—“sarvābhijñeyaṃ vo bhikṣavo dharmaparyāyaṃ deśayiṣyāmi” ity uktvā
“cakṣurabhijñeyaṃ rūpāṇi cakṣurvijñānaṃ cakṣuḥsaṃsparśo yad api taccakṣuḥsaṃsparśapratyayamadhyātmam utpadyate veditaṃ sukhaṃ duḥkhaṃ vā aduḥkhāsukhaṃ vā, yāvat manaḥsaṃsparśapratyayam|
ayam ucyate-- sarvābhijñeyaparijñeyo dharmaparyāyaḥ” iti|
ata etāvad evâbhijñeyaṃ pratijñeyaṃ cêty avadhāryate, na pudgalaḥ|
tasmād vijñeyo ’py asau na bhavati; prajñāvijñānayoḥ samānaviṣayatvāt|
cakṣuṣā ca pudgalaṃ paśyāma iti paśyantaḥ paudgalikāḥ-- ‘anātmanā ātmānaṃ paśyāmaḥ’ iti dṛṣṭisthānam āpannā bhavanti|
sūtre ca bhagavatā nītam etat|
“skandheṣv eva pudgalākhyā” iti mānuṣyakasūtram|
“cakṣuḥ pratītya rūpāṇi côtpadyate cakṣurvijñānaṃ trayāṇāṃ sannipātaḥ sparśaḥ sparśasahajātā vedanā saṃjñā cetanā itîme catvāro rūpiṇaḥ skandhāścakṣurindriyaṃ ca rūpam—
etāvan manuṣyatvam ucyate|
atrêyaṃ saṃjñā-- sattvo naro manuṣyo mānavaś ca poṣaḥ puruṣaḥ pudgalo jīvo jantur iti|
atrêyaṃ pratijñā-- ahaṃ cakṣuṣā rūpāṇi paśyāmîti|
atrâyaṃ vyavahāraḥ-- ity api sa āyuṣmān evaṃnāmā evaṃjanya evaṃgotra evamāhāra evaṃsukhaduḥkhapratisaṃvedī evaṃ dīrghāyur evaṃcirasthitika evamāyuḥparyanta iti|
iti hi bhikṣavaḥ saṃjñāmātrakam evaỿtad, vyavahāramātrakam evaỿtata|
sarva ime dharmā anityāḥ saṃskṛtāś cêti tāḥ pratītyasamutpannāḥ” iti|
933$$nītārthaṃ ca sūtraṃ pratiśaraṇam uktaṃ bhagavatā|
tasmān na punaḥ parīkṣyate|
tathā côktam—“sarvam astîti, brāhmaṇa, yāvad eva dvādaśāyatanāni” iti|
yadi câyaṃ pudgalo nâyatanam, na so ’stîti siddham|
athâyatanam, na tarhy avaktavyaḥ|
teṣām api caỿvaṃ paśyataḥ “yāvatā bhikṣo cakṣur yāvatā rūpāṇi, vistareṇa, etāvatā bhikṣo tathāgataḥ sarvaṃ ca prajñāpayati ca” iti|
bimbisārasūtre côktam—“ātmā ātmêti bhikṣavo bālo ’śrutavān pṛthagjanaḥ prajñaptim anupatitaḥ |
na tv atrâtmā vā ātmīyaṃ vā duḥkham idam utpadyamānam utpadyate” iti vistaraḥ|
śailayâpy arhantyā māram ārabhyôktam—
“manyase kiṃ nu sattvêti māradṛṣṭigataṃ hi te|
śūnyaḥ saṃskārapuñjo ’yaṃ nahi sattvo ’tra vidyate||
yathaỿva hy aṅgasambhārāt saṃjñā ratha iti smṛtā|
evaṃ skandhānupādāya saṃvṛtyā sattva ucyate ||” iti|
kṣudrake ’pi câgame daridrabrāhmaṇam adhikṛtyôktam—
“śrṇu tvaṃ svādare dharmaṃ sarvagranthipramocanam|
yathā saṃkliśyate cittaṃ yathā cittaṃ viśudhyati||
ātmaỿva hy ātmano nâsti viparītena kalpyate|
nâstîha sattva ātmā ca dharmās tv ete sahetukāḥ||
dvādaśaỿva bhavāṅgāni skandhāyatanadhātavaḥ|
vicintya sarvāṇy etāni pudgalo nôpalabhyate||
śūnyamadhyātmakaṃ paśya śūnyaṃ paśya vahirgatam|$$śūnyam adhyātmakaṃ paśya śūnyaṃ paśya bahirgatam|
na vidyate so ’pi kaścid yo bhāvayati śūnyatām ||” iti|
tathôktam—“pañcādīnavā ātmopalambhe--
1. ātmadṛṣṭir bhavati yāvaj jīvadṛṣṭiḥ,
934 $$2. nirviśeṣo bhavati tīrthikaiḥ sārdham,
3. unmārgapratipanno bhavati,
4. śūnyatāyām asya cittaṃ na praskandati na prasīdati na santiṣṭhate nâdhimucyate,
5. āryadharmā asya na vyavadāyante” iti|
na vaỿta evaṃ granthaṃ bramāṇaṃ kurvanti|
kiṃ kāraṇam? “nâsmākam ayaṃ nikāye paṭhyate’ iti|
kiṃ punas teṣāṃ nikāya eva pramāṇam? āhosvid buddhavacanam?
yadi nikāya eva pramāṇam, na tarhi teṣāṃ buddhaḥ śāstā|
na ca te śākyaputrīyā bhavanti |
atha buddhavacanaṃ pramāṇam, ayaṃ granthaḥ kasmān na pramāṇam? na hi kilaỿtad buddhavacanamiti|
kiṃ kāraṇam? ‘nâsmākaṃ nikāye paṭhyate’ iti--
ayam anyāyo vartate|
ko ’trânyāyaḥ? yo hi granthaḥ sarveṣu nikāyāntareṣv āmnāyate, na ca sūtraṃ dharmatāṃ vā bādhate, so ’smābhir apāṭhānna buddhavacanam iti vacanaṃ kevalaṃ sāhasamātram|
kiñ ca—idam api teśāṃ sūtraṃ nâsti “sarvadharmā anātmānaḥ” iti!
syāt matam—naỿva hi pudgalo dharma ucyate, nâpy anyo dharmād iti|
evaṃ tarhi na manovijñeyaḥ sidhyati |
‘dvayaṃ pratītya vijñānasyôtpādaḥ’ ity avadhāraṇāt|
iha caỿvaṃ vikalpyate “anātmany ātmêti viparyāsaḥ, na tv ātmani|
kiṃ ca punaḥ? “nâtmā skandhāyatanadhātavaḥ”|
yat tāvad uktaṃ prāk—“no tu vaktavyaṃ rūpāṇi vā no vā” iti, tat tāvad apoḍham|
uktaṃ ca sūtrāntare—“ye kecid bhikṣavaḥ śramaṇā vā brāhmaṇā vā ātmêti samanupaśyantaḥ samanupaśyanti, sarve ta imān eva pañcopādānaskandhān” iti|
tasmāt sarva evânātmany ātmagrāhaḥ|
tathôktam—“ye ke cid anekavidhaṃ pūrvanivāsaṃ samanusmarantaḥ samanusmārṣuḥ, samanusmaranti, samanusmariṣyanti vā, punaḥ sarve ta imān eva pañcopādānaskandhān” iti|
935$$yady evam idam, kasmād āha—“rūpavān aham abhūvam atīte adhvani” iti|
evam anekavidhaṃ ye samanusmarantîti pradarśayati|
yadi tu rūpavantaṃ pudgalaṃ paśyet, satkāyadṛṣṭiprasaṅgaḥ syāt|
apāṭha eva câtra śaraṇaṃ syāt|
tasmāt prajñaptisatpudgalo rāśidhārādivat|
yady evam, tarhi na buddhaḥ sarvajñaḥ prāpnoti, na hi kiñcic cittam asti caittā vā yat sarvaṃ jānīyād; kṣaṇikatvāt|
pudgalas tu jānīyāt? evaṃ tarhi cittavināśe pudgalasyâvināśabhyupagamāt nityatvam asyâbhyupetaṃ bhavati?
naỿva ca vayaṃ sarvatra jñānasammukhībhāvād buddhaṃ sarvajñam ācakṣmahe|
kiṃ tarhi? sāmarthyāt|
yā hy asau buddhākhyā santatis tasyā idam asti sāmarthyaṃ yadābhogamātreṇâviparītaṃ jñānam utpadyate yatreṣṭam |
āha câtra—
“santānena samarthatvād yathāgniḥ sarvabhuṅmataḥ|
tathā sarvavideṣṭavyo’sakṛtsarvasya vedanāt||”
katham idaṃ gamyate? atītādivacanāt|
“ye câbhyatītāḥ sambuddhā ye ca buddhā anāgatāḥ|
yaś ca etarhi sambuddho bahūnāṃ śokanāśanaḥ ||” iti||
skandhā eva ca traiyadhvikā iṣyante na pudgalā yuṣmābhiḥ|
yadi skandhā eva pudgalāḥ, kasmād idam āha—“bhāraṃ ca vo bhikṣavo deśayiṣyāmi bhārādānaṃ ca bhāranikṣepaṇaṃ ca bhārahāraṃ ca” ( ) iti?
936$$kasmād idaṃ na vaktavyaṃ syāt? na hi bhāra eva bhārahāro yuktaḥ |
kiṃ kāraṇam? na hy evaṃ dṛśyata iti|
avaktavyo’pi na yuktaḥ|
kiṃ kāraṇam na hy evaṃ dṛśyate|
bhārādānasyâpi skandhāsaṃgrahaprasaṅgāc ca|
ity artham eva ca bhārahāraṃ nirdideśa bhagavān |
“yo ’sāvāyuṣmān evannāmā yāvad evaṃcirasthitika evamāyuḥparyantaḥ” sa eṣa yathā vijñāyeta |
mânyathā vijñāyi--nityo vā, avaktavyo veti|
skandhā eva ca skandhānām upaghātāya saṃvartante pūrvakā uttareṣām iti bhāraṃ ca bhārahāraṃ ca kṛtvôktāḥ|
upaghātārtho hi bhāra iti|
asty eva pudgalaḥ; yasmād uktam—“nâsti sattva upapāduka iti mithyādṛṣṭiḥ”|
kaś caỿvam āha-- nâsti sattva upapāduka iti|
sattvas tu yathā ’sti tathā vibhakto bhagavatêti brūmo mānuṣyakasūtre |
yasmād yaḥ paratropapādukasattvākhyaskandhasantānāpavādaṃ karoti, tasyaỿṣā mithyādṛṣṭiḥ--
‘nâsti sattva upapādukaḥ’ iti; skandhānām upapādukatvāt|
athaỿṣā mithyādṛṣṭiḥ pudgalāpavādikā satī kim prahātavyā bhavet?
na hy eṣā darśanabhāvanāprahātavyā yujyate; pudgalasya satyeṣv antarbhāvāt|
“ekaḥ pudgalo loka utpadyamāna utpadyate” iti vacanāt na skandhā iti cet?
937$$na; samudāye ’py ekopacārād ekatilaikataṇḍulavat, ekarāśyekavacanavac ca|
saṃskṛta iti vā puḍgalo vaktavyaḥ, utpattimattvābhyupagamāt|
na sa evam utpadyate yathā skandhāḥ, apūrvaprādurbhāvāt|
kiṃ tarhi? skandhāntaropādānāt|
yathā hi yājñiko jātaḥ, vaiyākaraṇo jāta ity ucyate; vidyopādānāt|
bhikṣur jātaḥ, parivrājako jāta iti; liṅgopādānāt|
buddho jātaḥ, vyādhito jāta iti; avasthāntaropādānād iti? na; pratikṣepāt|
sūtra eva hi pratikṣiptaṃ bhagavatā paramārthaśūnyatāyām—
“iti hi bhikṣavo ’sti karma, asti vipākaḥ, kārakas tu nôpalabhyate|
ya imāṃś ca skandhān nikṣipati, anyāṃś ca skandhān pratisandadhāty anyatra dharmasaṃketāt” ( ) iti|
phalgusūtre côktam—“upādatta iti phalgunā na vadāmi” iti|
tasmān nâsti skandhānāṃ kaścid upādātā, nâpi nikṣiptā|
kaṃ ca tāvad bhavān yājñikaṃ yāvad vyādhitamadhim ucyate dṛṣṭāntaṃ karoti? pudgalaṃ yadi? so ’siddhaḥ|
atha cittacaittāḥ? na; teṣāṃ pratikṣaṇam apūrvotpattir eva |
atha śarīram? tasyâpi tathā|
938$$śarīravidyāliṅgavac ca skandhapudgalayor anyatvam āpadyate|
jīrṇaṃ śarīrāntaram eva vyādhitaṃ ca|
pratiṣiddho hi sāṅkhyeyaḥ pariṇāmavādaḥ|
tasmād apadṛṣṭāntā ete|
yadi ca skandhānām apūrvotpādo na pudgalasyêṣyate so ’nyaśca tebhyo nityaś ca sphuṭaṃ dīpiṭo bhavati |
pañca skandhā ekaḥ pudgala iti bruvatā katham anyatvaṃ nôcyate |
kathaṃ tāvad bhūtāni catvāri rūpaṃ caỿkaṃ, na ca bhūtebhyo ’nyadrūpam? pākṣika eṣa doṣaḥ|
katamasmin pakṣe? bhūtamātrikapakṣe|
tathâpi tu yathā bhūtamātraṃ rūpam evaṃ skandhamātraṃ pudgala ity abhyupetaṃ bhavati|
yadi skandhamātraṃ pudgalaḥ, kasmād bhagavatā—“sa jīvas taccharīram anyo vā” iti na vyākṛtam? praṣṭurāśayāpekṣayā |
sa hi jīvadravyam ekam antarvyāpārapuruṣam adhikṛtya pṛṣṭavān |
sa ca kasmiṃś cin nâstîti katham asyânyatvam ananyatvaṃ vā vyākriyatām|
kaurmasyêva romṇo’ntaḥkharatā mṛdutā vā |
eṣa ca granthaḥ pūrvakair eva nirmocitaḥ|
sthaviro hi nāgasenaḥ kaliṅgena rājñopasaṃkramyôktaḥ--
“pṛccheyam ahaṃ bhadantam, bahubollakāś ca śramaṇā bhavanti, yadi yad eva pṛccheyaṃ tad eva vyākuryāḥ” iti|
pṛcchêty uktaḥ pṛṣṭavān—“kiṃ nu sa jīvas taccharīram, anyo jīvo’nyacchaśca śramaṇā bhavanti yadi yadeva pṛccheyaṃ tadev avyākuryāḥ iti|$$pṛcchetyuktaḥ pṛṣṭavān kiṃ nu sa jīvastaccharīram anyo jīvo’nyaccharīram” iti?
“avyākṛtam etat” ity avocat sthaviraḥ|
sa āha—$$939$$“nanu bhadantaḥ pūrvam eva pratijñāṃ kāritaḥ-- nânyadvyākartavyam iti!
kim idam anyad evôktam-- avyākṛtam etad iti”|
sthavira āha—“aham api mahārājaṃ pṛccheyam, bahubollakāś ca rājāno bhavanti, yadi yadeva pṛccheyaṃ tadeva vyākuryāḥ” iti|
pṛcchêty uktaḥ pṛṣṭavān—“yas te ’ntaḥpure āmravṛkṣastasya kim amlāni phalāni, āhosvit madhurāṇi iti?
“naỿva mamāntaḥpure kaścid āmravṛkṣo ’sti” ity āha |
“nanu mayā pūrvam eva mahārājaḥ pratijñāṃ kāritaḥ-- nânyad vyākartavyam iti!
kim idam anyad evôktam-- āmra eva nâsti” iti|
sa āha—“katham asato vṛkṣasya phalānām amlatāṃ madhuratāṃ vā vyākaromi” iti|
“evam eva mahārāja, sa eva jīvo nâsti, kuto’sya śarīrād anyatām ananyatāṃ vā vyākaromi” ( ) iti|
kasmāt bhagavatā ’pi nôktam—nâsty evêti? praṣṭurāśayāpekṣayā |
sa hi yasyâpi skandhasantānasya jīva ity ākhyā, tasyâpy abhāvaṃ pratīyād iti mithyādṛṣṭiṃ pātitaḥ syāt; pratītyasamutpādasyâjñānāt|
sa ca taddeśanāyā akṣamaḥ|
itaścaitadevaṃ niścīyate|
yat bhagavatoktam—‘astyātmetyānanda!
vatsasagotrāya parivrājakāya praśnaṃ pṛṣṭo vyākuryāṃ nanvakalpaṃ syādvacanāya-- sarvadharmā anātmāna iti|
nāstyātmetyānanda vatsasagotrāya parivrājakāya praśnaṃ pṛṣṭo vyākuryām,
nanu vatsasagotraḥ parivrājakaḥ pūrvameva sammūḍho bhūyasyā mātrayā sammohamāpadyeta—
abhūt me ātmā, sa me etarhi nāstīti|
astyātmetyānanda śāśvatāya paraiti|
nāstyātmetyānandocchedāya paraiti” iti vistaraḥ|
āha cātra--
“dṛṣṭidaṃṣṭrāvabhedaṃ ca bhraṃśaṃ cāpekṣya karmaṇām|
deśayanti jinā dharmaṃ vyāghrīpotāpahāravat||
940$$ātmāstitvaṃ hyupagato bhinnaḥ syād dṛṣṭidaṃṣṭrayā|
bhraṃśaṃ kuśalapotasya kuryādaprāpya saṃvṛtim||” ( ) iti|
punarāha—
“asattvādbhagavān jīvaṃ tattvānyatvena nāvadat|
nāstītyapi ca nāvocanmā bhūt prājñaptiko’pyasan||
yatra hi skandhasantāne śubhāśubhaphalāstitā|
jīvākhyā tatra sā na syāt jīvanāstitvadeśanāt||
prajñaptimātraṃ skandheṣu jīva ityapi nāvadat|
abhavyaḥ śūnyatāṃ boddhuṃ tadānīṃ tādṛśo janaḥ||
tathā hyātmāsti nāstīti pṛṣṭo vāstyeva nāvadat|
āśayāpekṣayā praṣṭuḥ sati tvastīti nāha kim||” ( )
śāśvatalokādīnāmapyavyākaraṇaṃ praṣṭurāśayāpekṣayā|
yadi hi tāvadātmā loka iṣṭaḥ syāt, tasyābhāvādayuktaṃ caturdhā vyākaraṇam |
atha sarva eva saṃsāro lokaḥ, tasyāpyayuktam|
śāśvate loke na kasyacit parinirvāṇaṃ prāpnuyāt |
aśāśvate sarveṣāmucchedaḥ prāpnuyāt|
ubhayathātve niyamata ekeṣāṃ parinirvāṇaṃ prāpnuyāt, ekeṣāṃ na |
anubhayathātve naiva parinirvāṇaṃ nāparinirvāṇaṃ prāpnuyāt|
ato mārgādhīnatvāt, parinirvāṇasya caturdhāpi niyamo na vyākriyate nirgranthaśrāvakacaṭakavat|
ata evāntavān loka iti catuṣkāvyākaraṇam|
tulyārtho hyeṣa catuṣkaḥ|
941$$tathāhi muktikaḥ parivrājaka evaṃ catuṣkaṃ pṛṣṭvā punaḥ pṛṣṭavān—
“kiṃ nu sarvo loko’nena mārgeṇa niryāsyati, āhosvidekadeśo lokasya” iti?
sthavira ānanda āha—“yameva āha yameva tvaṃ muktika tatprathamato bhagavanta praśnaṃ pṛṣṭavān, tvamevaitat pṛcchasyanena paryāyeṇa” ( ) iti sarvam|
‘bhavati tathāgataḥ paraṃ maraṇāt’ ityapi catuṣkaḥ praṣṭurāśayāpekṣayā na vyākṛtaḥ|
sa hi muktvātmānaṃ tathāgataṃ kṛtvā pṛṣṭavān|
paudgalikastu paryanuyojyaḥ-- kiṃ kāraṇaṃ bhagavān jīvantaṃ pudgalam astīti vyākaroti, paraṃ maraṇānna vyākarotīti? śāśvatadoṣaprasaṅgaḥ|
idaṃ tarhi kasmādvyākaroti—
“bhaviṣyasi tvaṃ maitreyānāgate’dhvani tathāgato’rhan samyaksambuddhaḥ” iti?
kasmācca śrāvakamabhyatītaṃ kālagatamupapattau vyākaroti-- amuko’mutropapanna iti?
evamapi hi śāśvatatvaprasaṅgaḥ|
yadi ca bhagavān pūrvaṃ pudgalaṃ dṛṣṭvā parinirvṛtaṃ punaḥ na paśyati,
ajñānānna vyākarotīti, sārvajñaṃ śāsturutpāditaṃ bhavati, na vā so’stītyabhyupagantavyam|
atha paśyati, anucyamāno’pyasāvasti śāśvataśceti siddhaṃ bhavati|
athaitadapi na vaktavyam-- paśyati vā naveti|
evaṃ tarhi idamapi śanaiḥ śanairavaktavyaṃ kriyatām-- sarvajño vā na vā bhagavānna veti|
astyeva pudgalo yasmāt satyataḥ sthitito nāsti me ātmeti dṛṣṭisthānamuktam? astītyapi dṛṣṭisthānamuktam|
tasmādajñāpakametat|
942$$ubhayamapi tvetadantagrāhadṛṣṭiśāśvatocchedadṛṣṭisaṃgṛhītamityābhidhārmikāḥ|
tathaiva ca yuktam|
“astyātmetyānanda śāśvatāya paraiti nāstyātmetyānandocchedāya paraiti” ( ) iti vātsyasūtre vacanāt|
yadi tarhi pudgalo nāsti, ka eṣa saṃsarati? nahi saṃsāra eṣa saṃsaratīti yuktam|
uktaṃ ca bhagavatā—“avidyānivaraṇānāṃ sattvānāṃ sandhāvatāṃ saṃsaratām” ( ) iti|
atha pudgalaḥ, kathaṃ saṃsarati? skandhāntaratyāgopādānāt? uktottara eṣa pakṣaḥ|
yathā tu kṣaṇiko’gniḥ santatyā sañcaratītyucyate,
tathā sattvākhyaḥ skandhasamudāyastṛṣṇopādānaḥ saṃsaratītyucyate|
yadi skandhamātramidam, kasmādāha bhagavān—
“ahameva sa tena kālena tena samayena sunetro nāma śāstā’bhūvam” iti? kasmānna vaktavyaṃ syāt?
anyatvāt skandhānām |
atha kiṃ pudgalaḥ? sa evāsau |
śāśvato hi syāt!
tasmādahameva sa ityekasantānatāṃ darśayati|
yathā sa evāgnirdahannāgata iti|
yadi cātmā bhavet, tathāgatā eva suvyaktaṃ paśyeyuḥ|
paśyatāṃ cātmagrāho dṛḍhataraḥ syādātmasnehaśca|
“ātmani ca satyātmīyaṃ bhavati” iti sūtre vacanādātmagrāho’pyeṣāṃ skandheṣvadhikaṃ pravarteta|
saiṣāṃ syāt satkāyadṛṣṭiḥ| ātmīyadṛṣṭau ca satyāmātmīyasnehaḥ|
evameṣāṃ dṛḍhatarātmātmīyasnehaparigāhitabandhanānāṃ mokṣo dūrībhavet|
943$$atha matam-- naivātmani pravartate sneha iti|
tat ka idānīmeṣa yogo yadanātmanyātmādhimokṣāt sneha utpadyate, ātmanyeva tu notpadyate!
tasmād dṛṣṭyarbudametasmin śāsane utpannam—
ya eṣa ekeṣāṃ pudgalagrāhaḥ, ekeṣāṃ sarvanāstitāgrāhaḥ|
ye’pi ca dravyāntaramevātmānaṃ manyante tīrthakarāḥ, teṣāmeva mokṣābhāvadoṣo niṣkampaḥ|
yadi tarhi sarvathāpi nāstyātmā, kathaṃ kṣaṇikeṣu citteṣu cirānubhūtasyārthasya smaraṇaṃ bhavati, pratyabhijñānaṃ vā?
smṛtiviṣayasaṃjñānvayāccittaviśeṣāt|
kīdṛśāccittaviśeṣāt yato’nantaraṃ smṛtirbhavati?
tadābhogasadṛśasambandhisaṃjñādimato’nupahataprabhāvād āśrayaviśeṣaśokavyākṣepādibhiḥ|
tādṛśo’pi hyatadanvayaścittaviśeṣo na samarthastāṃ smṛtiṃ bhāvayitum,
tadanvayo’pi cānyādṛśo na samarthastāṃ smṛtiṃ bhāvayitum|
ubhayathā tu samartha ityevaṃ smṛtirbhavati; anyasya sāmarthyādarśanāt|
kathamidānīmanyena cetasā dṛṣṭamanyat smarati,
evaṃ hi devadattacetasā dṛṣṭaṃ yajñadattacetaḥ smaret na; asambandhāt |
na hi tayoḥ sambandho’sti; akāryakāraṇabhāvād,
944$$yathaikasantānikayoḥ |
na ca brūmaḥ-- anyena cetasā dṛṣṭamanyat smaratīti !
api tu darśanacittāt smṛticittamanyadevotpadyate|
santatipariṇatyā yathoktamiti ka evaṃ sati doṣaḥ!
smaraṇādeva ca pratyabhijñānaṃ bhavati|
asatyātmani ka eṣa smarati? smaratīti ko’rthaḥ? smṛtyā viṣayaṃ gṛhṇāti|
kiṃ tadgrahaṇamanyat smaraṇāt!
smṛtiṃ tarhi kaḥ karoti? uktaḥ sa yastāṃ karoti smṛtihetucittaviśeṣaḥ|
yattarhi caitraḥ smaratītyucyate|
tato hi caitrākhyāt santānāt bhāvadṛṣṭyocyate-- caitraḥ smaratīti |
asatyātmani kasyeyaṃ smṛtiḥ |
kimarthaiṣā ṣaṣṭhī? svāmyarthā |
yathā kasya kaḥ svāmī |
yathā gauścatraḥ|
kathamasau tasyāḥ svāmī? taddhīno hi tasyā vāhadohādiṣu viniyogaḥ |
kva ca punaḥ smṛtirviniyoktavyā, ya evaṃ tasyāḥ svāmī |
yathā goścaitraḥ kathamasau tasyāḥ svāmī tadadhīno hi tasyā vāhadohādiṣu viniyogaḥ|$$kva ca puanḥ svṛtiviniyoktavyam ya evaṃ tayāḥ svām$$mṛgyate? smartavye’rthe |
kimarthaṃ viniyoktavyā? smaraṇārtham|
aho sūktāni sukhaidhitānām!
saiva hi nāma tadarthaṃ viniyoktavyeti|
kathaṃ ca viniyoktavyā? utpādanataḥ, āhosvit sampreṣaṇataḥ? smṛtigatyayogādutpādanataḥ |
hetureva tarhi svāmī prāpnoti phalameva ca svam|
yasmāddhetorādhipatyaṃ phale phalena ca tadvān heturiti|
yo hyeva hetuḥ smṛtestasyaivāsau|
yaścāpi sa caitrābhidhānaḥ saṃskārasamūhasantāna ekato gṛhītvā gavākhyasvāmītyucyate,
sa cāpi tasya deśāntaravikārotpattau kāraṇabhāvaṃ cetasi kṛtvā |
na tu khalu kaścidekaścaitro nāmāsti, na cāpi gauḥ|
tasmāt tatrāpi na hetubhāvaṃ vyatītyāsti svāmibhāvaḥ|
evaṃ ko vijānāti, kasya vijñānam-- ityevamādiṣu vaktavyam|
tasya heturindriyārthamanaskāro yathāyogamityeṣa viśeṣaḥ|
945$$yo’pyāha-- bhāvasya bhavitrapekṣatvāt sarvo hi bhāvo bhavitāramapekṣate|
yathā devadatto gacchatītyatra gatirbhāvo gantāraṃ devadattamapekṣate|
tathā vijñānaṃ bhāvaḥ |
tasmād yo vijānāti tena bhavitavyamiti|
sa vaktavyaḥ-- ko’yaṃ devadatta iti? yadyātmā? sa eva sādhyaḥ|
atha vyavahārapuruṣaḥ? so’pi na kaścidekaḥ |
saṃskārā hi ta evannāmānaḥ|
tatra yathā devadatto gacchati yathā vijānāti|
kathaṃ ca devadatto gacchati? kṣaṇikā hi saṃskārā abhinnasantānā devadatta iti
bālairekasattvapiṇḍagrāheṇādhimuktāḥ svasya santānasya deśāntare kāraṇaṃ bhavanta ucyante-- gacchati devadatta iti|
sā ca deśāntarotpattigatiriti|
jvālāśabdasantānayorgacchatigamanābhidhānavat|
ta eva ca punarvijñānasya kāraṇaṃ bhavanta ucyante-- vijānāti devadatta iti|
āryairapi teṣāṃ saṃjñayā tathocyante vyavahārārtham|
yattarhi “vijñānaṃ vijānāti” iti sūtra uktam, kiṃ tatra vijñānaṃ karoti? na kiñcit karoti |
yathā tu kāryaṃ kāraṇamanuvidhīyata ityucyate, sādṛśyenātmalābhādakurvadapi kiñcit|
evaṃ vijñānamapi vijānātītyucyate, sādṛśyenātmalābhādakurvadapi kiñcit|
946$$kiṃ punarasya sādṛśyam? tadākāratā|
ata eva tadindriyādapyutpannaṃ viṣayaṃ vijānātītyucyate, nendriyam|
athavā tathā’trāpi vijñānasantānasya vijñāne kāraṇabhāvād vijñānaṃ vijānātīti vacanānnirdoṣam, kāraṇe kartṛśabdanirdeśāt|
ghaṇṭā rautīti yadvat|
api khalu yathā pradīpo gacchati, tathā vijñānaṃ vijānātīti|
kathaṃ ca pradīpo gacchati? pradīpa ityarciṣāṃ santāna upacaryate, sa deśāntareṣūtpadyamānastaṃ deśaṃ gacchatītyucyate|
evaṃ vijñānamapi cittānāṃ santāna upacaryate|
tadviṣayāntareṣūtpadyamānaṃ taṃ viṣayaṃ vijānātītyucyate|
yathā cābhijāyate tiṣṭhati rūpamityatra bhaviturbhāvādanarthāntaratvam, evaṃ vijñāne’pi syāt|
yadi vijñānād vijñānamutpadyate nātmanaḥ, kasmānna nityaṃ tādṛśamevotpadyate, na ca kramaniyamenāṅkurakāṇḍapatrādivat? sthityanyathātvasya saṃskṛtalakṣṇatvāt|
eṣa hi saṃskṛtasya svabhāvo yadavaśyaṃ prabandhasyānyathātvaṃ bhavati|
anyathā hi nikāmadhyānasamāhitānāṃ sadṛśakāyacittotpattau prathamakṣaṇanirviśeṣatvāt paścādapi na syāt svayaṃ vyutthānam|
947$$kramo’pi hi cittānāṃ niyata eva|
yato nūtpattavyam; tata eva tasyotpādāt|
tulyākāramapi hi kiñcidutpādane samarthaṃ bhavati; gotraviśeṣāt|
tadyathā strīcittādanantaraṃ yadi tatkāyavidūṣaṇācittamutpannaṃ bhavati tatpatiputrādicittaṃ vā punaśca paścāt santatipariṇatyā strīcittamutpadyate,
tat samarthaṃ tatkāyavidūṣaṇācittotpādane tatpatiputrādicittotpādane vā; tadgotratvāt|
anyathā na samartham|
atha punaḥ paryāyeṇa strīcittād bahuvidhaṃ cittamutpannaṃ bahutaramāsannataraṃ vā tadevotpadyate; tadbhāvanāyā balīyastvāt|
anyatra tātkālikāt kāyabāhyapratyayaviśeṣāt|
saivaṃ balīyasī bhāvanā kasmānnityaṃ na phalati? sthityanyathātvasya saṃskṛtalakṣaṇatvāt|
tasya cānyathātvasyānyabhāvanāphalotpattāvānuguṇyāt|
etaddhi sarvacittaprakāreṣu diṅmātram |
948$$nirantarakāraṇajñāne tu buddhānāṃ prabhutvam|
evaṃ hyāhuḥ--
“sarvākāraṃ kāraṇamekasya mayūracandrakasyāpi|
nāsarvajñairjñeyaṃ sarvajñabalaṃ hi tajjñānam||”
iti prāgevārūpiṇāṃ cittabhedānām||
ya eva tvayamekīyastīrthika ātmaprabhavāṃ cittotpattiṃ manyate, tasyaivedaṃ sphuṭaṃ codyamāpadyate—
kasmānna nityaṃ tādṛśamevotpadyate na ca kramaniyamena, aṅkurakāṇḍapatrādivaditi|
manaḥsaṃyogaviśeṣāpekṣatvāditi cet? na; anyasaṃyogāsiddheḥ|
saṃyoginośca paricchinnatvādaprāptipūrvikā prāptiḥ saṃyoga iti lakṣaṇavyākhyānāccātmanaḥ paricchedaprasaṅgaḥ|
tato manaḥsaṃcārādātmanaḥ sañcāraprasaṅgāt, vināśasya vā|
pradeśasaṃyoga iti cet? na; tasyaiva tatpradeśatvāyogāt|
949$$astu vā saṃyogaḥ, tathāpi nityamaviśiṣṭe manasi kathaṃ saṃyogaviśeṣaḥ?
buddhiviśeṣāpekṣatvāditi cet? sa evopari codyate-- kathaṃ buddhiviśeṣa iti?
saṃskāraviśeṣāpekṣādātmamanaḥsaṃyogāditi cet? cittādevāstu saṃskāraviśeṣāpekṣāt|
nahi kiñcidātmanaḥ upalabhyate sāmarthyam, auṣadhakāryasiddhāviva kuhakavaidyaphūḥsvāhānām|
satyātmani tayoḥ sambhava iti cet? vāṅmātram |
āśrayaḥ sa iti cet? yathā kaḥ kasyāśrayaḥ?
950$$na hi te citrabadarādivadādhārye |
nāpi sa kuḍyakuṇḍādivadādhāro yuktaḥ|
pratighātiyutatvadoṣāt naiva sa evamāśrayaḥ |
kathaṃ tarhi? yathā gandhādīnāṃ pṛthivīti cet? atiparitoṣitāḥ smaḥ|
idameva hi na pratyāyakam-- nāstyātmeti |
yathā na gandhādibhyo’nyā pṛthivīti |
ko hi satpuriso gandhādibhyo’nyāṃ pṛthivīṃ nirdhārayati|
vyapadeśastu pṛthivyā gandhādaya iti viśeṣaṇārtham|
te hyeva tadākhyā gandhādayo yathā vijñāyerannānya iti|
kāṣṭhapratimāyāḥ śarīravyapadeśavat|
satyapi ca saṃskāraviśeṣāpekṣatvaṃ kasmānna yugapat sarvajñānotpattiḥ? yo hi baliṣṭhastenānyeṣāṃ pratibandhāḥ |
sa eva baliṣṭhaḥ kasmānnityaṃ na phalati? yo’sya nyāyaḥ so’stu bhāvanāyāḥ|
ātmā tu nirarthakaḥ kalpyate|
951$$avaśyamātmā’bhyupagantavyaḥ|
smṛtyādīnāṃ guṇapadārthatvāt tasya ca guṇapadārthasyāvaśyaṃ dravyāśritatvāt teṣāṃ cānyāśrayāyogāditi cet?
na; na hyeṣāṃ guṇapadārthatvaṃ siddham|
sarvameva no vidyamānaṃ dravyam; “ṣaṭ dravyāṇi śrāmaṇyaphalāni” iti vacanāt|
nāpyeṣāṃ dravyāśritatvaṃ siddham|
parīkṣito hyāśrayārthaḥ|
tasmādyatkiñcideva tat|
ātmanyasati kimarthaḥ karmārambhaḥ-- ahaṃ sukhī syām, ahaṃ duḥkhī na syāmityevamarthaḥ?
ko’sāvahaṃ nāma yadviṣayo’yamahaṅkāraḥ? skandhaviṣayaḥ|
kathaṃ jñāyate? teṣu snehāt|
gaurādibuddhibhiḥ sāmānādhikaraṇyāttu gauro’ham, ahaṃ śyāmaḥ, sthūlo’ham, ahaṃ kṛśaḥ, jīrṇo’ham, ahaṃ yuveti gaurādibuddhibhiḥ samānādhikaraṇo’yamahaṅkāro dṛśyate|
na cātmana ete prakārā dṛśyante|
tasmādapi skandheṣvayamiti gamyate|
ātmana upakārake’pi śarīra ātmopacāro yathā ya evāyaṃ sa evāham,
sa evāyaṃ me bhṛtya iti bhavatyupakārake’pi ātmopacāro na tvahaṅkāraḥ |
sati śarīrālambanatve paraśarīrālambano’pi kasmānna bhavati? asambandhāt|
yenaiva hi sahāsya sambandhaḥ kāyena cittena vā tatraivāyamahaṅkāra utpadyate, nānyatra; anādau saṃsāra evamabhyāsāt|
kaśca sambandhaḥ? kāryakāraṇabhāvaḥ|
yadyātmā nāsti, kasyāyamahaṅkāraḥ? idaṃ punastadevāyātam—‘kimarthaiṣā ṣaṣṭhīti? yāvadya evāsya hetustasyaivāyam’ iti|
kaścānyo hetuḥ? pūrvāhaṅkāraparibhāvitaṃ svasantativiṣayaṃ sāvadyaṃ cittam|
952$$asatyātmani ka eṣa sukhito duḥkhito vā? yasminnāśraye sukhamutpannaṃ dukhaṃ vā |
yathā puṣpito vṛkṣaḥ, phalitaṃ vanamiti|
kaḥ punaranayorāśrayaḥ? ṣaḍāyatanam|
yathā kṛtvā tathoktam|
asatyātmani ka eṣāṃ karmaṇāṃ kartā, kaśca phalānāṃ bhoktā bhavati? karteti|
ka eṣa bāhyārthaḥ? karotīti kartā|
bhuṅkta iti bhoktā|
paryāya ucyate, nārthaḥ|
“svatantraḥ kartā” (pā- 1.4.54) iti kartṛlakṣaṇamācakṣate lākṣaṇikāḥ|
asti punaḥ kvacideva kārye kasyacit svātantryam|
loke dṛṣṭaṃ devadattasya snānāsanagamanādau|
kaḥ punarbhavān devadattamudāharati? yadyātmānam? sa eva sādhyaḥ |
atha pañcaskandhakam? sa eva kartā |
trividhaṃ cedaṃ karma kāyavāṅmanaskarma|
tatra kāyakarmaṇi tāvat kāyasya cittaparatantrā vṛttiḥ |
cittasyāpi kāye svakāraṇaparatantrā vṛttiḥ tasyāpyevamiti nāsti kasyacidapi svātantryam|$$pratyayaparatantrā hi sarve bhāvāḥ pravartante|
ātmano’pi ca nirapekṣasyākāraṇatvābhyupagamānna svātantryaṃ sidhyati|
tasmānnaivaṃlakṣaṇa upalabhyate kaścit kartā|
yattu yasya pradhānakāraṇaṃ tattasya kartetyucyate|
na ca ātmanaḥ kvacidapi kāraṇatvaṃ dṛśyate|
953$$tasmāt sa evamapi na kartā yujyate|
smṛtito hi cchandaḥ, cchandād vitarkaḥ, vitarkāt prayatnaḥ, prayatnād vāyuḥ, tataḥ karmeti kimatrātmā kurute!
phalasyāpi ca ka upabhogo yamayamātmā kurvannupabhoktā kalpyate? upalabdhiriti cet? nātmanaḥ upalabdhau sāmarthyam; vijñāne pratiṣedhāt|
asatyātmani kasmādasattvādhiṣṭhānaḥ pāpapuṅyopacayo na bhavati; vedanādyanāśrayatvāt|
tadāśrayaśca ṣaḍāyatanam, nātmā yathā tathoktam|
kathamasatyātmani vinaṣṭāt karmaṇa āyatyāṃ phalotpattiḥ?
ātmanyapi sati kathaṃ vinaṣṭāt karmaṇa āyatyāṃ phalotpattiḥ? ātmanyapi sati kathaṃ vinaṣṭāt karmaṇa āyatyā phalotpattiḥ tadāśritāddharmādharmāt|
yathā kaḥ kimāśrita ityuktottaraiṣā vācoyuktiḥ|
tasmādanāśritādeva dharmādharmāt bhavatu |
naiva tu vayaṃ vinaṣṭāt karmaṇa āyatyāṃ phalotpattiṃ brūmaḥ|
kiṃ tarhi? tatsantatipariṇāmaviśeṣād, bījaphalavat|
yathā bījāt phalamutpadyata ityucyate |
na ca tudvinaṣṭād bījādutpadyate|
nāpyanantarameva |
kiṃ tarhi? tatsantatipariṇāmaviśeṣādaṅkurakāṇḍapatrādikramaniṣpannāt puṣpāvasānāt|
tat punaḥ puṣpānniṣpannaṃ kasmāttasya bījasya phalamityucyate|
tadāhitaṃ hi tat paramapuṣpe sāmarthyam|
yadi hi tatpūrvakānnābhaviṣyat, tattādṛśasya phalasyotpattau na samarthamabhaviṣyat|
evaṃ karamaṇaḥ phalamutpadyata ityucyate|
na ca tadvinaṣṭāt karmaṇa utpadyate, nāpyanantarameva|
kiṃ tarhi? tatsantatipariṇāmaviśeṣāt|
kā punaḥ santatiḥ, kaḥ pariṇāmaḥ, ko viśeṣaḥ? yaḥ karmapūrva uttarottaracittaprasavaḥ sā santatiḥ |
tasyā anyathotpattiḥ pariṇāmaḥ|
sa punaryo’nantaraṃ phalotpādanasamarthaḥ so’ntyapariṇāmaviśiṣṭatvāt pariṇāmaviśeṣaḥ|
tadyathā sopādānaṃ maraṇacittaṃ punarbhavasya|
trividhakarmapūrvakatve’pi yatkarma guru vā bhavatyāsannamabhyastaṃ vā tatkṛtaṃ sāmarthyaṃ dyotyate, na tvanyasya|
yathoktam—
954$$“yad guru yaccāsannaṃ yaccābhyastaṃ kṛtaṃ ca yat pūrvam|
pūrvaṃ pūrvaṃ pūrvaṃ vipacyate karmasaṃsāre||”
tatra vipākahetvāhitaṃ tu vipākaphaladānasāmarthyaṃ vipākaṃ dattvā vinirtate |
sabhāgahetvāhitaṃ tu niṣyandaphaladānasāmarthyaṃ kliṣṭānāṃ pratipakṣodayād vinivartate|
akliṣṭānāṃ cittasantānātyantavinivṛtteryadā parinirvāti|
atha kasmādvipākād vipākāntaraṃ nopadyate? bījaphalādiva phalāntaram|
na tāvat dṛṣṭāntena sarvaṃ samānaṃ bhavati|
tatrāpi tu na phalādeva punaḥ phalāntaramutpadyate|
kiṃ tarhi? viklittiviśeṣajād vikāraviśeṣāt|
yo hi tatra bhūtaprakārāṅkuraṃ nirvartayati sa tasya bījam, nānyaḥ |
bhāvinyā tu saṃjñayā sādṛśyādvā pūrvako’pi santāno bījamityākhyāyate|
evamihāpi tasmād vipākād yadi sadasaddharmaśravaṇādipratyayaviśeṣajaḥ|
kuśalasāsravo’kuśalo vā cittavikāra utpadyate, tasmāt punarvikārāntaramutpadyate, nānyatheti samānametat|
athavā punaretadevaṃ vijñātavyam—
955$$yathā lākṣārasarañjitāt mātuluṅgapuṣpāt santatipariṇāmaviśeṣajaḥ phale raktaḥ keśara upajāyate, na ca tasmāt punaranyaḥ |
evaṃ karmajādvipākāt, na punarvipākāntaramiti|
yathāsthūlamidamasmadbuddhigamyaṃ daśitam|
nānāvidhaśaktibhinnaistu karmabhiradhivāsitāḥ santataya etāmavasthāṃ gatā īdṛśaṃ phalamabhinivartayantīti buddhānāmeva viṣayaḥ|
āha khalvapi—
“karma tadbhāvanāṃ tasyā vṛttilābhaṃ tataḥ phalam|
niyamena prajānāti buddhādanyo na sarvathā||
missing
ityetāṃ suvihitahetumārgaśuddhāṃ
buddhānāṃ pravacanadharmatāṃ niśamya|
andhānāṃ vividhakudṛṣṭiceṣṭitānāṃ
tīrthyānāṃ matamapavidhya yāntyanandhāḥ||
956$$imāṃ hi nirvāṇapuraikavartinīṃ
tathāgatādityavacoṃ’śubhāsvatīm|
nirātmatāmāryasahasravāhitāṃ
na mandacakṣurvivṛtāmapīkṣate||
957
iti diṅmātramevedamupadiṣṭaṃ sumedhasām|
vraṇadeśo viṣasyeva svasāmarthyavisarpiṇaḥ||iti|
pudgalakośamabhidharmakośabhāṣyaṃ samāptamiti|$$kṛtiriyamācāryavasubandhupādānāmiti